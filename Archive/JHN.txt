JHN	1	1	सृष्टिया ते पैहले वचन था, कन्ने वचन परमात्में सौगी था | कन्ने वचन परमात्मां था | JHN	1	2	ऐही सृष्टिया ते पैहले परमात्में सौगी था JHN	1	3	सब कुच्छ तिसदिया बजाह ते पैदा होया कन्ने जेह्ड़ा कुच्छ पैदा होया ऐ, तिस च कोई बी चीज्ज तिसदे विना पैदा नी होई | JHN	1	4	तिस च जिन्दगी थी कन्ने सैह जिन्दगी माणुआं दी जोती था | JHN	1	5	जोती नैहरे च चमकदी कन्ने नैहरें तिसियो ग्रहण नी कित्ता | JHN	1	6	इक्क माणु परमात्में दे पास्से ते आया जिसदा नां यूहन्ना था | JHN	1	7	सैह गवाही दैणा आया कि जोती दी गवाही दै, तांकि सारे तिसदिया बजाह ते वसुआस करन | JHN	1	8	सैह अप्पु तां सैह जोती नी था, अपर तिस जोतिया दी गवाही दैणे तांई आया था | JHN	1	9	सच्ची जोती जेह्ड़ी हर इक्क माणुये जो लौ दिंदी ऐ, संसारे च जोती ओणे आळी थी | JHN	1	10	सैह संसारे च था, कन्ने संसार तिसदिया बजाह ते पैदा होया, कन्ने संसारे तिसियो नी पणछैणया | JHN	1	11	सैह अपणे घरें आया कन्ने तिसदे अपणेयां तिसियो ग्रहण नी कित्ता JHN	1	12	अपर जितणेयां तिसियो ग्रहण कित्ता, तिन्हीं तिन्हां जो परमात्में दी औलाद होणे दा हक्क दित्ता, मतलब तिन्हां जो जेह्ड़े तिसदे नांये पर वसुआस रखदे हन्न | JHN	1	13	सैह ना तां खून ते, ना तां शरीरे दी इच्छा ते, ना तां माणु दी इच्छा ते अपर परमात्में ते पैदा होये ऐ | JHN	1	14	कन्ने वचन माणुये दे रुपे च आया (देहधारी होया); कन्ने अनुग्रह कन्ने सचाईया नैं पूरा भरौई नैं म्हारे बिच च डेरा कित्ता | कन्ने अहां तिसदी ऐसी महिमा दिखी, जिआं पिता दे इकलौते दी महिमा | JHN	1	15	यूहन्ने तिसदे बारे च गवाही दित्ती, कन्ने जोरे नैं ग्लाया, “एह सैई ऐ, जिसदे बारे च मैं ग्लाया कि जेह्ड़ा मिन्जो ते बाद ओआ दा, सैह मिन्जो ते म्हान ऐ क्जोकि सैह मिन्जो ते पैहले था |” JHN	1	16	क्जोकी तिसदी परिपूर्णता च अहां सबना हासल कित्ता | मतलब अनुग्रह पर अनुग्रह  | JHN	1	17	इस तांई कि व्यवस्था तां मूसा दिया बजाह ते दित्ती गैई, अपर अनुग्रह कन्ने सचाई यीशु मसीह दिया बजाह ते  पुज्जी | JHN	1	18	परमात्में जो कुणी कदी नी दिख्या, इकलौता पुत्तर जेह्ड़ा पिता दे मुड़ै (गोदी) च ऐ, तिन्हीं तिसियो प्रकट कित्ता | JHN	1	19	यहून्ने दी गवाही एह ऐ, कि जाह्लू यहूदियां यरूशलेमे ते याजकां कन्ने लेवियां जो तिसते एह पूछणे तांई घल्लया, “तू कुण ऐ?”JHN	1	20	तां तिन्हीं एह मन्नी लैया कन्ने मना नी कित्ता | अपर मन्नी लेया, मै मसीह नी ऐ | JHN	1	21	ताह्लू तिन्हां तिसते पूछ्या, तां भिरी एह कुण? क्या तू एलिय्याह ऐ? तिन्हीं ग्लाया, “मैं नी ऐ |” “तां क्या तू सैह भविष्यवक्ता ऐ?” तिन्हीं जबाब दित्ता, “नी |” JHN	1	22	ताह्लू तिन्हां तिसते पूछ्या “भिरी तू कुण ऐ? तांजे  अहां अपणे घल्लणे आळेयां जो जबाब दैंन | तू अपणे बारे च क्या ग्लांदा ऐ?” JHN	1	23	तिन्हीं ग्लाया, “जिआं यशायाह भविष्यवक्तां ग्लाया ऐ : मै बणे च इक्क हक्कां पाणे आळे दी उआज ऐ कि तुहां प्रभु दा रस्ता सीधा करा, JHN	1	24	सैह फरीसियां दे पास्से ते घल्लेयो थे, JHN	1	25	तिन्हां तिसते एह सवाल पूछ्या, “जे तू ना मसीह ऐ, कन्ने ना तां एलिय्याह, कन्ने न सैह भविष्यवक्ता ऐ, तां भिरी बपतिस्मा क्जो दिंदा ऐ?” JHN	1	26	यूहन्ने तिन्हां जो जबाब दित्ता, मै तां पाणिये च बपतिस्मा दिंदा अपर तुहां बिच इक्क माणु खड़ूत्या ऐ, जिसियो तुहां नी जाणदे | JHN	1	27	मतलब मेरे बाद ओणे आळा ऐ, जिसदेयां जूत्तेयां दियां गट्ठा मैं खोलणे जोग्गा नी |” JHN	1	28	एह गल्लां यरदन दरैयाए पार बैतनिय्याह च होईयां, जित्थू यूहन्ना बपतिस्मा दिंदा था |JHN	1	29	दूंये दिने तिन्हीं यीशु जो अपणे अल्ल ओंदे दिखी नैं ग्लाया, दिखा एह परमात्में दा मेम्ना ऐ जेह्ड़ा संसारे दा पापे जो अप्पु उपर लैई लैंदा ऐ, JHN	1	30	एह सैई ऐ जिसदे बारे च मैं ग्लाया था, ‘इक्क माणु मिन्जो पचां ओआ दा ऐ जेह्ड़ा मिन्जो ते म्हान ऐ, क्जोकि सैह मिन्जो ते पैहले था, JHN	1	31	मैं तां तिसियो पणछैणदा नी था अपर इसतांई मैं पाणिये च बपतिस्मा दिंदा होया आया कि सैह इस्राएल पर प्रकट होई जाये |” JHN	1	32	कन्ने यूहन्ने एह गवाही दित्ती, मैं आत्मां जो कबूतर दे रुप्पे च अम्बरे च लुत्थेया दिख्या, कन्ने सैह तिस पर रुकी गैया | JHN	1	33	मैं तां तिसियो पणछैणदा नी था, अपर जिन्हीं मिन्जो पाणिये नैं बपतिस्मा दैणे जो घल्लया, तिन्हीं मिन्जो नैं ग्लाया, ‘जिस पर तू आत्मां जो लौंदे कन्ने रुकदे दिखगा, सैई पवित्र आत्मां नैं बपतिस्मा दैणे आळा ऐ |’ JHN	1	34	कन्ने मैं दिख्या, कन्ने गवाही दित्ती कि ऐही परमात्में दा पुत्तर ऐ |” JHN	1	35	दूंये दिने भिरी यूहन्ना कन्ने तिसदे चेलयां च दो जणे खड़ूतेयो थे, JHN	1	36	कन्ने तिन्हीं यीशुये जेह्ड़ा जा दा था, दिखी नैं ग्लाया, दिखा एह परमात्में दा मेम्ना ऐ, JHN	1	37	ताह्लू सैह दोयो चेले तिसदी एह सुणी नैं यीशु दे पचां चली पै | JHN	1	38	यीशुयें मुड़ी नैं तिन्हां जो अपणे पचां ओदें दिख्या कन्ने तिन्हां जो ग्लाया, “तुहां कुसदी तोपा च हन्न?” तिन्हां तिस नैं ग्लाया, “हे रब्बी ( मतलब हे गुरु ), तू कुत्थू रैंह्दा ऐ?”JHN	1	39	तिन्हीं तिन्हां नैं ग्लाया, चला तां दिखी लैगें |” ताह्लू तिन्हां जाई नैं तिसदे रैह्णे दी जगाह दिखी, कन्ने तिस दिन तिस सौगी रैह्य | एह दसा घटेयां दे लगभग था | JHN	1	40	तिन्हां दूँई च, जेह्ड़ा यूहन्ना दी गल्ल सुणी नैं यीशु दे पचां चली पैया थे, इक्क शमौन पतरसे दा भाऊ अन्द्रियास था | JHN	1	41	तिन्हीं पैहलें अपणे सक्के भाऊ शमौने नैं मिली नैं तिसियो ग्लाया अहां जो ख्रिस्त, मतलब मसीह मिली गैया |” JHN	1	42	सैह तिसियो यीशु अल्ल लैई आया | यीशुयें तिस पर नजर करी नैं ग्लाया, तू यूहन्ने दा पुत्तर शमौन ऐ | तू कैफा यानी पतरस नांये नैं जाणेया जांगा | JHN	1	43	दूंये दिने यीशुयें गलीले जो जाणा चाया | सैह फिलिप्पुसे नैं मिलया कन्ने ग्लाया, मेरे पचां चली पौ | JHN	1	44	फिलिप्पुस, अन्द्रियासे कन्ने पतरसे दे सैहर बैतसैदा सैहरे दा रैह्णे आळा था | JHN	1	45	फिलिप्पुस नतनएलें नैं मिलया कन्ने तिसियो ग्लाया, “जिसदे बारे च मूसा दी व्यवस्था च कन्ने भविष्यवक्तां ग्लाया ऐ, सैह अहां जो मिली गैया; सैह युसुफे दा पुत्तर, यीशु नासरी ऐ |” JHN	1	46	नतनएलें तिस नैं ग्लाया, “क्या कोई खरी चीज्ज बी नासरते ते निकळी सकदी ऐ?” फिलिप्पुसें तिस नैं ग्लाया, “चली नैं दिखी लै |” JHN	1	47	यीशुयें नतनएले जो अपणे अल्ल ओदें दिखी नैं तिसदे बारे च ग्लाया, दिखा एह सचमुच इस्राएली ऐ : इस च बेमानी नी ऐ |” JHN	1	48	नतनएलें तिस नैं ग्लाया, “तू मिन्जो किआं जाणदा ऐ?” यीशुयें तिसियो जबाब दित्ता, इसते पैहले कि फिलिप्पुसें तिज्जो सदेया, जाह्लू तू धूड़े दे रूखे दे थलै था, ताह्लू मैं तिज्जो दिख्या था |” JHN	1	49	नतनएलें तिस जो जबाब दित्ता, हे रब्बी तू परमात्में दा पुत्तर ऐ; तू इस्राएल दा महाराजा ऐ |” JHN	1	50	यीशुयें तिस जो जबाब दित्ता, मैं जेह्ड़ा तिज्जो ग्लाया कि मैं तिज्जो धूड़े दे रूखे थलै दिख्या, क्या तू इस तांई वसुआस करदा ऐ? तू इसते बी बडे बडे कम्म दिखगा |”JHN	1	51	भिरी तिस नैं ग्लाया, “मैं तुहां नैं सच सच ग्लांदा कि तुहां सुअर्गे जो खुलया, कन्ने परमात्में दे सुअर्गदूतां जो माणु दे पुत्तरे उपर लौंदे कन्ने उपर जांदे दिखगे |”JHN	2	1	भिरी त्रीये दिने गलीले दे काना च कुसकी दा व्याह था, कन्ने यीशु दी मां बी तित्थू थी | JHN	2	2	यीशु कन्ने तिसदे चेले बी तिस व्याह च सदेयो थे | JHN	2	3	जाह्लू अंगूरा दा रस घटी गैया, तां यीशु दी माऊ तिसियो ग्लाया, “तिन्हां अल्ल अंगूरा दा रस नी रैह्या | JHN	2	4	यीशुयें तिसायो ग्लाया, “हे नारी मिन्जो तिज्जो नैं क्या कम्म? अल्ली मेरा बग्त नी आया |” JHN	2	5	तिसदिया माऊ नौकरां नैं ग्लाया, जेह्ड़ा कुच्छ सैह तुहां नैं ग्लां सैई करनैयो |  JHN	2	6	तित्थू यहूदियां दे शुद्ध करणे दे रुआजे मताबक पत्थरां दे छै घड़े रखेयो थे, जिन्हां च दो दो कन्ने तीन तीन मण आई जांदा था | JHN	2	7	यीशुयें तिन्हां नैं ग्लाया, घड़यां च पाणी भरी दैया |” तिन्हां घड़ेयां जो मुँमें तिकर भरी दित्ता | JHN	2	8	ताह्लू तिन्हीं तिन्हां नैं ग्लाया, हुण कड्डी नैं भोज दे परधाने (मुखिये) अल्ल लैईया |” कन्ने सैह लेई गै | JHN	2	9	जाह्लू भोज दे परधाने (मुखियें) सैह पाणी चक्खया, जेह्ड़ा अंगूरा दा रस बणी गैया था कन्ने नी जाणदा था कि सैह कुत्थू ते आया ऐ, ( अपर नौकरां पाणी कडेया था सैह जाणदे थे, ) तां भोज दे परधाने लाड़ेयो सद्दी नैं तिसियो ग्लाया, JHN	2	10	हर इक्क माणु पैहलें खरिया किस्मा दा अंगूरा दा रस दिंदा ऐ, कन्ने जाह्लू लोक पी नैं रज्जी जांदे हन्न, ताह्लू घटिया किस्मा दिंदा ऐ; अपर तैं खरिया किस्मा दा अंगूरा दा रस अल्ली तिकर रखी छडेया ऐ, JHN	2	11	यीशुयें गलीले दे काना च अपणा एह पैहला चमत्कार दस्सी नैं अपणी महिमा प्रकट कित्ती कन्ने तिसदेयां चेलेयां तिस पर वसुआस कित्ता | JHN	2	12	इसदे बाद सैह कन्ने तिसदी मां कन्ने तिसदे भाऊ कन्ने तिसदे चेले कफरनहूम सैहरे जो गै कन्ने तित्थू कुच्छ दिन रैह्य | JHN	2	13	यहूदियां दा फसह दा तौआर नैड़े था कन्ने यीशु यरूशलेमे जो गैया | JHN	2	14	तिन्हीं मंदरे च दांदा जो, भेडां जो कन्ने कबूतरां बेचणे आळेयां जो कन्ने अड़तिआं जो बैठेया दिख्या | JHN	2	15	ताह्लू तिन्हीं रस्सियां दा कोड़ा बणांई नैं, सारियां भेडां कन्ने दांदा जो मंदरे ते कड्डी दित्ता, कन्ने अड़तिआं दे पैसे रंगाड़ी दित्ते कन्ने तख्तेयां जो पलटी दित्ता, | JHN	2	16	कन्ने कबूतर बेचणे आळेयां ग्लाया, इन्हां जो ऐत्थू ते लैईया | मेरे पिता दे घर जो वपारे दा घर मत बणां |” JHN	2	17	ताह्लू तिसदे चेलयां जो याद आया कि लिख्या ऐ, तेरे घरे दी चिंता मिन्जो खाई जांगी |” JHN	2	18	इसा गल्ला पर यहूदियां तिस नैं ग्लाया, तू जेह्ड़ा एह करदा ऐ तां अहां जो कुण दैया नशाण दस्सदा ऐ?” JHN	2	19	यीशुयें तिन्हां जो जबाब दित्ता, “इस मंदरे जो ढाई दैया, कन्ने मैं इसियो त्रीं दिनां च खरेड़ी दिंगा“ JHN	2	20	यहूदियां ग्लाया, “इस मंदरे जो बणाणेयो छत्ताली साल लग्गेयो हन्न, कन्ने क्या तू इसियो त्रीं दिनां च खरेड़ी दिंगा“ JHN	2	21	अपर तिन्हीं अपणे शरीरे (देही) दे मंदरे दे बारे च ग्लाया था | JHN	2	22	जाह्लू सैह मुड़देयां ते जिंदा होई गैया तां तिसदेयां चेलेयां जो याद आया कि तिन्हीं एह ग्लाया था; कन्ने तिन्हां पवित्रशास्त्र कन्ने तिस वचन दा जेह्ड़ा यीशुयें ग्लाया था, वसुआस कित्ता | JHN	2	23	जाह्लू सैह यरूशलेम च फसह दे बग्त तौआरे च था, तां मतेयां तिन्हां चमत्कारां जो जेह्ड़ा  सैह दस्सदा था दिखी नैं तिसदे नांये पर वसुआस कित्ता | JHN	2	24	अपर यीशुयें अप्पु जो तिन्हां दे भरोसे पर नी छडेया, क्जोकि सैह सबना जो जाणदा था | JHN	2	25	कन्ने तिसियो जरूरत नी थी कि माणु दे बारे च कोई गवाही दैं, क्जोकि सैह अप्पु ई जाणदा था कि माणु दे मने च क्या ऐ?”JHN	3	1	फरीसियां च नीकुदेमुस नांये दा इक्क माणु था, जेह्ड़ा यहूदियां दा अधिकारी था | JHN	3	2	तिन्हीं राती यीशु अल्ल आई नैं तिसियो ग्लाया, “हे रब्बी, अहां जाणदे हन्न कि तू परमात्में दे पास्से ते गुरु होई नैं आया ऐ क्जोकि कोई इन्हां चमत्कारां जो जेह्ड़ा तू दस्सदा ऐ, जे  परमात्मां तिसदे सौगी नी होये तां नी दस्सी सकदा |” JHN	3	3	यीशुयें तिस जो जबाब दित्ता, “मैं तिज्जो नैं सच सच ग्लांदा, जे कोई नौये सिरे ते नी जम्में तां परमात्में दा राज्ज दिखी नी सकदा |” JHN	3	4	निकुदेमुसे तिसियो ग्लाया, माणु जाह्लू जबरा होई गैया, तां किआं जन्म लैई सकदा? क्या सैह अपणी माऊ दे पेट च दूई बरी अंदर जाई नैं जन्म लैई सकदा ऐ |  JHN	3	5	यीशुयें जबाब दित्ता, मैं तिज्जो नैं सच सच ग्लांदा, जाह्लू तिकर कोई माणु पाणिये ते कन्ने आत्मां ते नी जम्में तां सैह परमात्में दे राज्ज च प्रवेश नी करी सकदा | JHN	3	6	क्जोकि जेह्ड़ा शरीरे ते जम्मेया ऐ, सैह शरीर ऐ, कन्ने जेह्ड़ा आत्मां ते जम्मेया ऐ, सैह आत्मां ऐ | JHN	3	7	हैराण मत होयें कि मैं तिज्जो नैं ग्लाया, तिज्जो तांई नौये सिरे ते जन्म लैणा जरूरी ऐ |’ JHN	3	8	हौआ जित्थू चाहंदी ऐ तित्थू चलदी ऐ कन्ने तू तिसदिया उआजा सुणदा ऐ, अपर नी जाणदा कि सैह कतांह ते ओंदी ऐ कन्ने कुत्थियो जांदी ऐ? जेह्ड़ा कोई आत्मां ते जम्या ऐ सैह ऐदेया ई ऐ |” JHN	3	9	निकुदेमुसें तिसियो जबाब दित्ता, एह गल्लां किआं होई सकदियां हन्न |JHN	3	10	एह सुणी नैं यीशुयें तिसियो ग्लाया, तू इस्राएलियां दा गुरु होई नैं बी क्या इन्हां गल्लां जो नी समझदा? JHN	3	11	मैं तिज्जो नैं सच सच ग्लांदा कि अहां जेह्ड़ा जाणदे हन्न सैह ग्लांदे हन्न कन्ने जिसियो अहां दिख्या ऐ तिसदी गवाही दिदें हन्न, कन्ने तुहां म्हारी गवाही ग्रहण नी करदे | JHN	3	12	जाह्लू मैं तुहां नैं धरतिया दियां गल्लां ग्लाईयां कन्ने तुहां वसुआस नी करदे, तां जे मैं तुहां नैं सुअर्गे दियां गल्लां ग्लां तां भिरी किआं वसुआस करगे? JHN	3	13	कोई सुअर्गे पर नी चढ़या, सिर्फ सैई जेह्ड़ा सुअर्गे ते लुत्थेया, मतलब माणु दा पुत्तर जेह्ड़ा सुअर्गे च ऐ | JHN	3	14	कन्ने जिस तरीके नैं मूसें बणे च सरपे जो ऊचिया जगाह पर चढ़ाया, तिसा रीतिया ते जरूरी ऐ, कि माणुये दा पुत्तर बी उचिया जगाह पर चढ़ाया जाये | JHN	3	15	तांकि जेह्ड़ा कोई तिस पर वसुआस करगा सैह सदा दी जिन्दगी पांगा | JHN	3	16	क्जोकि परमात्में संसारे नैं इतना प्यार रखया कि तिन्हीं अपणा इकलौता पुत्तर दैई दित्ता तांकि जेह्ड़ा कोई तिस पर वसुआस करगा सैह नाश नी होंगा पर सदा दी जिन्दगी पांगा | JHN	3	17	परमात्में अपणे पुत्तरे  जो संसारे च इसतांई नी घल्लया कि संसारे पर सज्जा दा हुक्म दैं, अपर इसतांई कि संसार तिसदिया बजाह ते उद्धार पां | JHN	3	18	जेह्ड़ा तिस पर वसुआस करदा ऐ, तिस पर सज्जा दा हुक्म नी होंदां, अपर जेह्ड़ा तिस पर वसुआस नी करदा, सैह अपराधी बणी चुकया; इसतांई कि तिन्हीं परमात्में दे इकलौते पुत्तरे दे नांये पर वसुआस नी कित्ता | JHN	3	19	कन्ने सज्जा दे हुक्मे दी बजाह ऐ कि जोती संसारे च आई ऐ कन्ने माणुआं नैहरे जो जोतिया ते जादा प्यारा जाणया क्जोकि तिन्हां दे कम्म बुरे थे | JHN	3	20	क्जोकि जेह्ड़ा कोई बुराई करदा ऐ, सैह जोतिया नैं बैर रखदा ऐ, कन्ने जोतिया बक्खे नी ओंदा, इयां नी होयें कि तिसदे कम्मा पर दोस लगाया जाये | JHN	3	21	अपर जेह्ड़ा सच पर चलदा ऐ, सैह जोतिया बक्खे ओंदा ऐ, तांकि तिसदे कम्म सामणे ओंन क्जोकि सैह परमात्में दे पास्से ते कित्यो गैयो हन्न | JHN	3	22	इसदे बाद यीशु कन्ने तिसदे चेले यहूदिया देशे च आये; कन्ने सैह तित्थू तिन्हां सौगी रैह्यी नैं बपतिस्मा दैणा लग्गा | JHN	3	23	यूहन्ना बी शालेम दे बक्खे ऐनोन च बपतिस्मा दिंदा था, क्जोकि तित्थू मत्ता पाणी था, कन्ने लोक आई नैं बपतिस्मा लैंदे थे |JHN	3	24	यूहन्ना तिस बग्ते तिकर जेला च नी पाया था | JHN	3	25	तित्थू यूहन्ना दे चेलयां दा कुसकी यहूदिये सौगी शुद्धि दे बारे च सुआल जबाब होया | JHN	3	26	कन्ने तिन्हां यूहन्ने अल्ल आई नैं तिसियो ग्लाया, हे रब्बी, जेह्ड़ा माणु यदरन दरैयाए पार तिज्जो सौगी था, कन्ने जिसदी तैं गवाही दित्ती, दिखा, सैह बपतिस्मा दिंदा ऐ, कन्ने सारे तिस अल्ल ओआ दे हन्न |” JHN	3	27	यूहन्ने जबाब दित्ता, जाह्लू तिकर माणुये जो सुअर्गे ते नी दित्ता जाये, ताह्लू तिकर सैह कुच्छ नी पाई सकदा | JHN	3	28	तुहां तां अप्पु ई मेरे गवाह हन्न कि मैं ग्लाया, मैं मसीह नी, अपर तिसदे गां घल्लया | JHN	3	29	जिसदी लाड़ी ऐ, सैई लाड़ा ऐ, अपर लाड़े दा साथी जेह्ड़ा खड़ूतेया तिसदी सुणदा ऐ, लाड़े दिया उआजा ते बड़ा खुश होंदा ऐ” हुण मेरी एह खुशी पूरी होई ऐ | JHN	3	30	जरूरी ऐ कि सैह बढ़े कन्ने मैं घटें | JHN	3	31	जेह्ड़ा उपरे ते ओंदा ऐ, सैह सबते म्हान ऐ, जेह्ड़ा धरतिया ते ओंदा ऐ सैह धरतिया दा ऐ, कन्ने धरतिया दियां गल्लां गलांदा ऐ : जेह्ड़ा सुअर्गे ते ओंदा ऐ, सैह सबना ते उपर ऐ | JHN	3	32	जेह्ड़ा कुच्छ तिन्हीं दिख्या कन्ने सुणया ऐ, तिसदी गवाही दिंदा ऐ; कन्ने कोई तिसदी गवाही ग्रहण नी करदा |  JHN	3	33	जिन्हीं तिसदी गवाही ग्रहण करी लैई तिन्हीं इसा गल्ला पर छाप लगाई दित्ती कि परमात्मां सच्चा ऐ | JHN	3	34	क्जोकि जिसियो परमात्में घल्लया ऐ, सैह परमात्में दियां गल्लां ग्लांदा ऐ, क्जोकि सैह आत्मां नापी नापी नैं नी दिंदा | JHN	3	35	पिता पुत्तरे नैं प्यार रखदा ऐ, कन्ने तिन्हीं सारियां चीज्जां तिसदे हत्थ च दैई दित्ती |JHN	3	36	जेह्ड़ा पुत्तरे पर वसुआस करदा ऐ, सदा दी जिन्दगी तिसदी ऐ; अपर जेह्ड़ा पुत्तरे दी नी मनदा, सैह जिन्दगी जो नी दिखगा, अपर परमात्में दा गुस्सा तिस पर रैंह्दा ऐ |”JHN	4	1	भिरी जाह्लू प्रभु जो पता लग्गा कि फिरीसियां सुणया ऐ कि यीशु यूहन्ना ते जादा चेले बणादा कन्ने तिन्हांजो बपतिस्मा दिंदा ऐ –JHN	4	2	हलांकि यीशु अप्पु नी अपर तिसदे चेले बपतिस्मा दिंदे थे | JHN	4	3	ताह्लू सैह यहूदिया जो छड्डी नैं भिरी गलीले जो चलया | JHN	4	4	कन्ने तिस जो सामरिया च होई नैं जाणा जरूरी था | JHN	4	5	इसतांई सैह सूखार नांये दे सामरिया दे इक्की सैहरे तिकर आया, जेह्ड़ा तिसा जमीना अल्ल ऐ जिसियो याकूबे अपणे पुत्तर यूसुफे जो दित्या था | JHN	4	6	कन्ने याकूबे दा खूअ बी तित्थू था | तां यीशु रस्ते च थकी नैं तिस खूये पर इंया ई बैई गैया | एह गल्ल छै घटें दे लगभग होई | JHN	4	7	इतणे च इक्क सामरी जणांस पाणी भरणा आई | यीशुयें तिसायो ग्लाया, मिन्जो पाणी पिया |” JHN	4	8	क्जोकि तिससदे चेले तां सैहरे च खाणा मूले लैणा गैयो थे |JHN	4	9	तिसा सामरी जणांसा तिसियो ग्लाया, तू यहूदी सामरी जाणांसा ते पाणी क्जो मंगा दा ऐ?” (क्जोकि यहूदी सामरियां दे सौगी कुसी तरांह दा बर्ताव नी रखदे | ) JHN	4	10	यीशुयें जबाब दित्ता, जे तू परमात्में दे वरदाने जो जाणदी कन्ने एह बी जाणदी कि सैह कुण ऐ जेह्ड़ा तिज्जो ग्लांदा ऐ, ‘मिन्जो पाणी पिया,’ तां तू तिसते मंगदी, कन्ने सैह तिज्जो जिन्दगी दा पाणी दिंदा |”JHN	4	11	जणांसा तिसियो ग्लाया, हे प्रभु तिज्जो अल्ल पाणी भरणे जो तां कुच्छ ऐ बी नी, कन्ने खूअ डुग्गा ऐ, तां सैह जीवने दा पाणी तिज्जो अल्ल कतांह ते आया? JHN	4	12	क्या तू म्हारे बुड़े याकूबे ते बडा ऐ, जिन्हीं अहां जो एह खूअ दित्या; कन्ने अप्पु ई अपणी औलाद, कन्ने अपणे डंगरा सौगी इसते पित्या?” JHN	4	13	यीशुयें तिसा जो जबाब दित्ता, जेह्ड़ा कोई एह पाणी पींगा सैह भिरी प्यासा होंगा, JHN	4	14	अपर जेह्ड़ा कोई तिस पाणियें च पींगा जेह्ड़ा मैं तिसियो दिंगा | सैह भिरी सदा काल तिकर  प्यासा नी होंगा; अपर जेह्ड़ा पाणी मैं तिसियो दिंगा, तिस च इक्क पाणिये दा खुअ बणी जांगा जेह्ड़ा सदा दी जिन्दगी तांई निकळदा रैंह्गा |” JHN	4	15	जणांसा तिसियो ग्लाया हे प्रभु सैह पाणी मिन्जो दे तांजे मैं प्यासी ना होयें कन्ने ना पाणी भरणे जो इतणी दूर ओयें | JHN	4	16	यीशुयें तिसायो ग्लाया, जा अपणे लाड़े जो ऐत्थियो सदी लैयो |” JHN	4	17	जणांसा जबाब दित्ता, मैं बगैर लाड़ें ऐ | यीशुयें ग्लाया तू ठीक ग्लांदी ऐ, मैं बगैर लाड़े ऐ | JHN	4	18	क्जोकि तू पंज लाड़े करी चुकियो ऐ, कन्ने जिस अल्ल तू हुण ऐ सैह बी तेरा लाड़ा नी | एह तैं सच ग्लाया |” JHN	4	19	जणांसा तिसियो ग्लाया, हे प्रभु मिन्जो लगदा ऐ कि तू भविष्यवक्ता ऐ | JHN	4	20	म्हारे पितरां इसी प्हाड़े पर आराधना कित्ती, कन्ने तुहां ग्लांदे हन्न कि सैह जगाह जित्थू आराधना करणा चाइदी यरूशलेमे च ऐ | JHN	4	21	यीशुयें तिसायो ग्लाया, हे नारी मेरी गल्ला दा वसुआस कर कि सैह बग्त ओआ दा ऐ कि तुहां ना तां इस प्हाड़े पर पिता दी आराधना करगे ना यरूशलेमे च | JHN	4	22	तुहां जिसियो नी जाणदे, तिसदी आराधना करदे हन्न; कन्ने अहां जिसियो जाणदे हन्न तिसदी आराधना करदे हन्न; क्जोकि उद्धार यहूदियां दे बिचे ते ऐ | JHN	4	23	अपर बग्त ओआ दा ऐ, कन्ने हुण बी ऐ, जिस च सच्चे भक्त पिता दी आराधना आत्मां कन्ने सचाईया नैं करगे, क्जोकि पिता अपणे तांई एदेयो ई आराधकां जो तोपदा ऐ | JHN	4	24	परमात्मां आत्मां ऐ, कन्ने जरूरी ऐ कि तिसदी आराधना करणे आळे आत्मां कन्ने सचाईया नैं आराधना करन |”  JHN	4	25	जणांसा तिसियो ग्लाया, मैं जाणदी कि मसीह जेह्ड़ा ख्रिस्त नाये ते जाणया जांदा ऐ, ओणे आळा ऐ; जाह्लू सैह ओंगा, तां अहां जो सारियां गल्लां दस्सी दिंगा |” JHN	4	26	यीशुयें तिसा नैं ग्लाया, मैं जेह्ड़ा तिज्जो ग्ला दा सैई ऐ |”  JHN	4	27	इतणे च तिसदे चेले आई गै, कन्ने हैराण होणा लग्गे कि सैह जणासा नैं गल्लां करा दा ऐ, तमी कुणी नी पूछ्या, “तू क्या चाहंदा ऐ?” या “कुस तांई तिसा नैं गल्लां करदा ऐ?” JHN	4	28	ताह्लू जणांसा अपणे घड़े छड्डी नैं सैहरे च चली गैई, कन्ने लोकां ने ग्लाणा लग्गी, JHN	4	29	ओआ, इक्की माणुये जो दिखा, जिन्हीं सारा कुच्छ जेह्ड़ा मैं कित्या मिन्जो दस्सी दित्ता | कुत्की ऐही तां मसीह नी ऐ?”JHN	4	30	ताह्लू सैह सैहरे ते निकळी नैं तिस अल्ल ओणा लग्गे | JHN	4	31	इस बीच तिसदे चेलयां यीशुये नैं एह विणती कित्ती, हे रब्बी कुच्छ खाई लै |” JHN	4	32	अपर तिन्हीं तिन्हां नैं ग्लाया, “मिन्जो अल्ल खाणे तांई देह्या खाणा ऐ जिसियो तुहां नी जाणदे |” JHN	4	33	ताह्लू चेलयां अप्पु च ग्लाया, “क्या कोई तिस तांई कुच्छ खाणे जो लैई आया ऐ?” JHN	4	34	यीशुयें तिन्हां नैं ग्लाया, “मेरा खाणा एह ऐ कि अपणे घल्लणे आळे दी इच्छा दे मताबक चलें कन्ने तिसदा कम्म पूरा करें | JHN	4	35	क्या तुहां नी ग्लांदे, कटाईया होणे जो अल्ली बी चौर मीहने पैयो हन्न?’ दिखा, मैं तुहां नैं ग्लांदा, अपणी अंखा चुकी नैं खेतां पर नजर कर कि सैह बडणे तांई पकी चुकेयो हन्न | JHN	4	36	बडणे आळा दिहाड़ी पांदा कन्ने सदा दी जिन्दगिया तांई फल बटीणदा ऐ, तांजे बाणेआळा कन्ने बडणे आळा दोयो मिली नैं आनंद करन | JHN	4	37	क्जोकि ऐत्थू एह कहावत ठीक बैंदी ऐ : ‘बाणेआळा होर ऐ कन्ने बडणे आळा होर |’ JHN	4	38	मैं तुहां जो सैह खेत बडणे तांई घल्लया जिस च तुहां मेहन्नत नी कित्ती : दूयां मेहन्नत कित्ती कन्ने तुहां तिन्हां दिया मेहन्नता दे फळे च भागी होये |” JHN	4	39	तिस सैहरे दे मत्तेयां सामरियां तिसा जाणासा दे ग्लाणे नैं यीशु पर वसुआस कित्ता, क्जोकि तिन्नै एह गवाही दितियो थी : तिन्हीं सब कुच्छ जेह्ड़ा मैं कित्या ऐ, मिन्जो दस्सी दित्ता |’ JHN	4	40	इसतांई जाह्लू एह सामरी तिस अल्ल आये, तां तिस नैं विणती करणा लग्गे कि म्हारे ऐत्थू रैह्य | कन्ने सैह तित्थू दो दिन तिकर रैह्या | JHN	4	41	तिसदे वचने दिया बजाह ते होर मत्तेयां लोकां वसुआस कित्ता | JHN	4	42	कन्ने तिसा जणांसा नैं ग्लाया, हुण अहां तेरे ग्लाणे पर ई वसुआस नी करदे; क्जोकि अहां अप्पु ई सुणी लैया, कन्ने जाणदे हन्न कि ऐई सचमुच च संसारे दा उद्धार करणे आळा ऐ |” JHN	4	43	भिरी तिन्हांदूँई दिना बाद सैह तित्थू ते निकळी नैं गलीलेयो गैया | JHN	4	44	क्जोकि यीशुयें अप्पु ई गवाही दित्ती कि भविष्यवक्ता अपणे देशे च आदर नी पांदा | JHN	4	45	जाह्लू सैह गलीले च आया, तां गलील खुशिया नैं तिस नैं मिलें; क्जोकि जितणे कम्म तिन्हीं यरूशलेम च तौआरे दे बग्त कित्तेयो थे, तिन्हां नैं तिन्हां सारेयां जो दिख्या था, क्जोकि सैह बी तौआरे च गैयो थे | JHN	4	46	ताह्लू सैह भिरी गलीले दे काना च आया जित्थू तिन्हीं पाणिये जो अंगूरा दारस बणाया था | तित्थू राजे दा इक्क मुलाजम था जिसदा जागत कफरनहूम सैहरे च बमार था | JHN	4	47	सैह एह सुणी नैं कि यीशु यहूदिया ते गलीले च आई गैया, तिस अल्ल गैया कन्ने तिस नैं विणती करणा लग्गा कि चली नैं मेरे पुत्तरे  जो ठीक करी दे : क्जोकि सैह मरणे आळा था | JHN	4	48	यीशुयें तिस नैं ग्लाया, जाह्लू तिकर तुहां चमत्कार कन्ने अदभुत कम्म नी दिखगे ताह्लू तिकर कदी बी वसुआस नी करगे |”  JHN	4	49	राजें दे मुलाजमें तिस नैं ग्लाया, हे प्रभु मेरे जागते दी मौत होणे ते पैहलें चल, JHN	4	50	यीशुयें तिस नैं ग्लाया जा तेरा जागत जिंदा ऐ |” तिस माणुयें यीशु दी ग्लाईया गल्ला पर वसुआस कित्ता कन्ने चली गैया | JHN	4	51	सैह रस्ते च ई था कि तिसदे नौकर तिस नैं आई मिले कन्ने ग्लाणा लग्गे, तेरा जागत जिंदा ऐ |” JHN	4	52	तिन्हीं तिन्हां ते पूछ्या, कुस बग्त सैह ठीक होणा लग्गा?” तिन्हां तिस नैं ग्लाया, कल सातमे घंटे च तिसदा बुखार उतरी गैया |” JHN	4	53	ताहलू पिता जाणी गैया कि एह तिसी बग्त होया जिस बग्तें यीशुयें तिस नैं ग्लाया, तेरा जागत जिंदा ऐ,” कन्ने तिन्हीं कन्ने तिसदे सारे परिवारें वसुआस कित्ता | JHN	4	54	एह दूया चमत्कार था जेह्ड़ा यीशुयें यहूदिया ते गलीले च आई नैं दस्सया |JHN	5	1	इन्हां गल्लां दे बाद यहूदियां दा इक्क तौआर होया, कन्ने यीशु यरूशलेमे जो गैया | JHN	5	2	यरूशलेमे च भेड़ फाटके दे बक्खे इक्क तळाह ऐ जेह्ड़ा इब्रानी भासा च बैतहसदा नांये ते जाणया जादा ऐ; तिसदे पंज बरांडे हन्न | JHN	5	3	इन्हां च मते बमार, अन्ने, लंगड़े कन्ने सूक्खे अंगा आळे [ पाणिये हिलने दी आशा च ] पैयो रैंह्दे थे | JHN	5	4	[ क्जोकि खास बग्ते पर परमात्में दे सुअर्गदूत तळाहे च लौई नैं पाणिये जो लांदे थे | पाणियें लांदे ई जेह्ड़ा कोई पैहले लौंदा सैह ठीक होई जांदा था चाहे तिसदी कोई बमारी कजो ना होयें |] JHN	5	5	तित्थू इक्क माणु था, जेह्ड़ा ठतियां सालां ते बमारिया च पैया था | JHN	5	6	यीशुयें तिसियो पैयो दिखी नैं कन्ने एह जाणी नैं कि सैह मतेयां दिना ते इसा हालता च पैया ऐ, तिसते पूछ्या. क्या तू ठीक होणा चाहंदा ऐ | JHN	5	7	तिस बमारें तिसियो जबाब दित्ता, हे प्रभु मिन्जो अल्ल कोई माणु नी कि जाह्लू पाणी हलाया  जांदा, तां मिन्जो तळाये च लौआये; अपर मिन्जो पुज्जदे पुज्जदे दूया मिन्जो ते पैहले लौई जांदा ऐ |” JHN	5	8	यीशुयें तिस नैं ग्लाया, उठ अपणे मंजोलूये चुक, कन्ने चल फिर |” JHN	5	9	सैह माणु तालु ई ठीक होई गैया, कन्ने अपणे मंजोलूये चुकी नैं चलणा फिरणा लग्गी पैया | JHN	5	10	सैह सब्त दा दिन था | इसतांई यहूदी तिस नैं जेह्ड़ा ठीक होया था | ग्लाणा लग्गा, “अज्ज तां सब्त दा दिन ऐ, तिज्जो मंजोलू चुकणा ठीक नी | JHN	5	11	तिन्हीं तिन्हां जो जबाब दित्ता, जिन्हीं मिन्जो ठीक कित्ता, तिन्हीं मिन्जो ग्लाया, अपणे मंजोलूये चुक, कन्ने चल फिर |” JHN	5	12	तिन्हां तिस ते पूछ्या, सैह कुण माणु ऐ जिन्हीं तिज्जो ग्लाया, मंजोलूये चुक कन्ने चल फिर |”JHN	5	13	अपर जेह्ड़ा ठीक होई गैया था सैह नी जाणदा था कि सैह कुण ऐ क्जोकि तिसा जगाह च भीड़ होणे दिया बजाह ते यीशु तित्थू ते हटी गैया था |  JHN	5	14	इन्हां गल्लां दे बाद सैह यीशु जो मंदरे च मिलया | यीशुयें तिस नैं ग्लाया, दिक्ख तू ठीक होई गैया ऐ : भिरी ते पाप मत करणां इयां ना होयें कि इसते कोई बड़ी भारी मुसीबत तिज्जो पर आई पौयें |” JHN	5	15	तिस माणुयें जाई नैं यहूदियां नैं ग्लाई दित्ता कि जिन्हीं मिन्जो ठीक कित्या सैह यीशु ऐ | JHN	5	16	इसा बजाह ते यहूदी यीशु जो सताणा लग्गे, क्जोकि सैह ऐदेय कम्म सब्त दे दिनें च करदा था | JHN	5	17	इसा गल्ला पर यीशुयें तिन्हां नैं ग्लाया, मेरा पिता अल्ली तिकर कम्म करदा ऐ, कन्ने मैं बी कम्म करदा | JHN	5	18	इस गल्ला दिया बजाह ते यहूदी होर बी जादा तिसियो मारने दी कोशस करणा लग्गे, क्जोकि सैह ना केवल सब्त दे दिन दी कानूने जो तोड़दा, अपर परमात्में जो अपणा पिता ग्लाई नैं अप्पु जो परमात्में बराबर ठेहराया था | JHN	5	19	इसा गल्ला पर यीशुयें तिन्हां नैं ग्लाया, मैं तुहां नैं सच सच ग्लांदा, पुत्तर अप्पु ते कुच्छ नी करी सकदा, केवल सैह जेह्ड़ा पिता जो करदे दिखदा ऐ | क्जोकि जिन्हां जिन्हां कम्मा जो सैह करदा ऐ तिन्हांजो पुत्तर बी तिसा रितिया नैं करदा ऐ | JHN	5	20	क्जोकि पिता नैं पुत्तरे प्यार रखदा ऐ कन्ने जेह्ड़ा जेह्ड़ा कम्म सैह अप्पु करदा ऐ, सैह सबना तिसियो दसदा ऐ; कन्ने सैह इन्हां ते बी बडे कम्म तिसियो दसगा, तांकि तुहां हैराण होन | JHN	5	21	जिआं पिता मरेयां जो ठुआलदा कन्ने जिंदा करदा ऐ, तिआं ई पुत्तर बी तिन्हां जो चाहंदा ऐ जिन्हां जो जिंदा करदा ऐ | JHN	5	22	पिता कुसी दा न्याय नी करदा, अपर न्याय करणे दा सारा कम्म पुत्तरे  जो सौंपी दित्ता ऐ | JHN	5	23	कि सारे लोक जिआं पिता दा आदर करदे हन्न तिआं ई पुत्तरे  दा बी आदर करन | जेह्ड़ा पुत्तरे  दा आदर नी करदा, सैह पिता दा जिन्हीं तिसियो घल्लया ऐ, आदर नी करदा | JHN	5	24	मैं तिज्जो नैं सच सच ग्लांदा, जेह्ड़ा मेरा वचन सुणी नैं मेरे घल्लणे आळे पर वसुआस करदा ऐ, सदा दी जिन्दगी तिसदी ऐ; कन्ने तिस पर सज्जा दा हुक्म नी होंदा, अपर सैह मौता ते पार होई नैं जिन्दगिया च पुज्जी चुकया ऐ | JHN	5	25	मैं तिज्जो नैं सच सच ग्लांदा, सैह बग्त ओआ दा ऐ, कन्ने हुण ऐ, जिस च मुड़दे परमात्में दे पुत्तरे दी उआज सुणगे, कन्ने जेह्ड़े सुणगे सैह जीगें | JHN	5	26	क्जोकि जिस तरीके नैं पिता अप्पु च जिन्दगी रखदा ऐ, तिसा रीतिया नैं तिन्हीं पुत्तरे  जो बी एह हक्क दित्ता ऐ कि अप्पु च जिन्दगी रखें;  JHN	5	27	जे तिसियो न्याय करणे दा बी हक्क दित्या ऐ, इसतांई कि सैह माणुये दा पुत्तर ऐ | JHN	5	28	इसते हैराण मत ओआ; क्जोकि सैह बग्त ओआ दा ऐ कि जितणे कब्रा च हन्न सैह तिसदी उआज सुणी नैं निकळी ओंगें | JHN	5	29	जिन्हां भलाई कित्तियो ऐ सैह दुवारा जिन्दगी जीणे तांई जिंदे होंगे, कन्ने जिन्हां बुराई कित्ती ऐ सैह सज्जा दी जिन्दगी जीणे तांई जिंदे होंगे | JHN	5	30	मैं अप्पु ते कुच्छ नी करी सकदा; जिआं सुणदा, तिआं ई न्याय करदा; कन्ने मेरा न्याय सच्चा ऐ, क्जोकि मैं अपणी इच्छा नी अपर अपणे घल्लणे आळे दी इच्छा चाहंदा | JHN	5	31	जे मैं अप्पु ई अपणी ई गवाही दें तां मेरी गवाही सच्ची नी | JHN	5	32	इक्क होर ऐ जेह्ड़ा मेरी गवाही दिंदा ऐ, कन्ने मैं जाणदा कि जेह्ड़ा मेरी गवाही सैह दिंदा ऐ, सैह सच्ची ऐ | JHN	5	33	तुहां यूहन्ना ते पछाया कन्ने तिन्हीं सचाई दी गवाही दित्ती ऐ | JHN	5	34	अपर मैं अपणे बारे च माणु दी गवाही नी चाहंदा तमी मैं एह गल्लां इसतांई ग्लांदा कि तुहां जो उद्धार मिले | JHN	5	35	सैह तां जळदा कन्ने चमकदा होया दिय्या था, कन्ने तुहां जो कुछ देर तिकर तिसदी जोतिया च मग्न होणा खरा लग्गा | JHN	5	36	अपर मिन्जो अल्ल जेह्ड़ी गवाही ऐ सैह यूहन्ना दी गवाहिया ते बडी ऐ; क्जोकि जेह्ड़ा कम्म पिता नैं मिन्जो पूरा करणे जो दित्या ऐ मतलब ऐही कम्म जेह्ड़ा मैं करदा ऐ, सैह मेरे गवाह हन्न कि पितें मिन्जो घल्लया मिन्जो | JHN	5	37	कन्ने पिता जिन्हीं मिन्जो घल्लया ऐ, तिन्हीं मेरी गवाही दित्ती ऐ | तुहां ना कदी तिसदी उआज सुणी, कन्ने ना तिसदा रूप दिख्या| JHN	5	38	कन्ने तिसदेयां वचना जो मने च बसणा नी दिंदे, क्जोकि जिसियो तिन्हीं घल्लया तुहां तिसदा वसुआस नी करदे | JHN	5	39	तुहां पवित्र शास्त्र च तोपदे हन्न क्जोकि समझदे हन्न कि तिस च सदा दी जिन्दगी तुहां जो मिलदी ऐ; कन्ने एह सैई ऐ जेह्ड़ा मेरी गवाही दिंदा ऐ | JHN	5	40	भिरी बी तुहां जिन्दगी पाणे तांई मिन्जो अल्ल औणा नी चाहंदे | JHN	5	41	मैं माणुआं ते आदर नी चाहंदा | JHN	5	42	अपर मैं तुहां जो जाणदा कि तुहां च परमात्में दा प्यार नी | JHN	5	43	मैं अपणे पिता दे नांये ते आया, कन्ने तुहां मिन्जो ग्रहण नी करदे; जे  होर कोई अपणे नाये ते ओंये, तां तिसियो ग्रहण करी लैंगे | JHN	5	44	तुहां जेह्ड़ा इक्की दूये ते आदर चाहंदे हन्न कन्ने सैह आदर जेह्ड़ा सिर्फ परमात्में दे पास्से ते ऐ, नी चाहंदे, किआं वसुआस करी सकदे हन्न | JHN	5	45	एह मत समझा कि मैं पिता दे सामणे तुहां पर दोस लगांगा; तुहां पर दोस लगाणे आळा तां मूसा ऐ जिस पर तुहां नैं भरोसा रखेया ऐ | JHN	5	46	क्जोकि जे तुहां मूसा दा वसुआस करदे, तां मेरा बी वसुआस करदे, इसतांई कि तिन्हीं मेरे बारे च लिख्या  ऐ | JHN	5	47	अपर तुहां तिसदियां लिक्खियां गल्लां पर वसुआस नी करदे, तां मेरियां गल्लां पर किआं वसुआस करगे?”JHN	6	1	इन्हां गल्लां दे बाद यीशु गलीले दिया झील मतलब तिबिरियास दिया झीला दे पार गैया | JHN	6	2	कन्ने इक्क बड़ी भीड़ तिसदे पचां चली पैयी क्जोकि जेह्ड़ा चमत्कार सैह बमारां पर दस्सदा था सैह तिन्हां जो दिखदे थे | JHN	6	3	ताह्लू यीशु प्हाड़े पर गौई नैं अपणे चेलयां दे सौगी तित्थू बैई गैया | JHN	6	4	यहूदियां दे फसह दा तौआर नैड़े था | JHN	6	5	जाह्लू यीशुयें अपणी अखां चुकी नैं इक्क बडिया भीड़ा जो अपणे अल्ल ओदें दिख्या, तां फिलिप्पुसें ग्लाया, अहां इन्हां जो खाणे तांई कतांह ते रोटी खरीदी नैं लैयोन?” JHN	6	6	तिन्हीं एह गल्ल तिसियो परखणे तांई ग्लाई, क्जोकि सैह अप्पु जाणदा था कि सैह क्या करगा |JHN	6	7	फिलिप्पुसें तिस जो जबाब दित्ता, दूँ हजारां दियां रोटियां बी तिन्हां तांई पूरियां नी होगियां कि तिन्हां च हर इक्की जो थोड़ी थोड़ी मिली जां |”JHN	6	8	तिसदे चेलयां च शमौन पतरसे दे भाऊयें अन्द्रियासें तिस नैं ग्लाया, JHN	6	9	ऐत्थू इक्क मूंडा ऐ जिस अल्ल जौआं दियां पंज रोटियां कन्ने दो मछियां हन्न; अपर इतणे लोकां तांई सैह क्या हन्न?” JHN	6	10	यीशुयें ग्लाया, लोकां बैठाली दैया तिसा जगाह बड़ा घाह था; ताह्लू लोक जिन्हां च मरदां दी गिणती करीब पंज हजार दी थी, बैई गै | JHN	6	11	ताह्लू यीशुयें रोटियां लैईयां, कन्ने धन्यवाद करी नैं बैठणे आळेयां जो बंडी दित्तियां; कन्ने तिआं ई मछियां च जितणियां सैह चाहंदे थे बंडी दित्तियां | JHN	6	12	जाह्लू सैह खाई नैं रज्जी गै तां तिन्हीं अपणे चेलयां नैं ग्लाया, बचेयो टुकड़ेयां बटौली लैया तांकि कुच्छ बी सट्टेया नी जां | JHN	6	13	तिन्हां बटीणे कन्ने जौआं दियां पंज रोटियां दे टुकड़ेयां नैं जेह्ड़े खाणे आळेयां ते बचेयो थे, बारा टोकरु भरे | JHN	6	14	जाह्लू जेह्ड़ा कम्म तिन्हीं करी नैं दसया तिसियो सैह लोक दिखी नैं ग्लाणा लग्गे, सैह भाविष्यवक्ता जेह्ड़ा संसारे च ओणे आळा था पक्का सैई ऐ | JHN	6	15	यीशु एह जाणी नैं कि सैह मिन्जो राजा बनाणे तांई पकड़ुआणा चाहंदे हन्न, भिरी प्हाड़े पर किल्ला चली गैया | JHN	6	16	जाह्लू संज होई, तां तिसदे चेले झीला कंडे गै | JHN	6	17	कन्ने किस्तिया पर चढ़ी नैं झीला दे पार कफरनहूम सैहरे जो जाणा लग्गे | तिस बग्त नैहरा होई गैया था, कन्ने यीशु अल्ली तिकर तिन्हां अल्ल नी आया था | JHN	6	18	तफाने दिया बजाह ते झीला च लेहरां उठणा लगियां | JHN	6	19	जाह्लू सैह किस्तिया चलाई नैं लगभग तीन चार मील गां निकळी गै तां तिन्हां यीशु जो झीला पर चलदे कन्ने किस्तिया नैड़ें ओदें दिख्याकन्ने डरी गै | JHN	6	20	अपर तिन्हीं तिन्हां नैं ग्लाया, मैं ऐ डरा मत | JHN	6	21	सैह तिसियो किस्तिया पर चढ़ाणे तांई त्यार होये कन्ने चटपट सैह किस्ती तिसा जगाह पर जाई पुज्जी जित्थू सैह जा दे थे |JHN	6	22	दूयें दिने तिसा भीड़ा, जेह्ड़ी झीला दे पार खड़ूतियो थी, एह दिख्या कि ऐत्थू इक्की जो छड्डी होर कोई किस्ती नी थी; कन्ने यीशु अपणे चेलयां सौगी तिसा किस्तिया पर नी चढ़या था, अपर सिर्फ तिसदे चेले ई गैयो थे | JHN	6	23	ताह्लू होर किस्तियां तिबिरियास ते तिसा जगाह दे नैड़े आईयां, जित्थू तिन्हां प्रभु दे धन्यावाद करणे दे बाद रोटी खादी थी |JHN	6	24	इसतांई जाह्लू भीड़ा दिख्या कि ऐत्थू ना यीशु ऐ कन्ने ना तिसदे चेले, तां सैह बी किस्तियां पर चढ़ी नैं यीशु जो तोपदे होये कफरनहूम सैहरे च पुज्जे | JHN	6	25	झीला दे पार जाह्लू सैह तिस नैं मिले तां ग्लाया, हे रब्बी तू ऐत्थू काह्लू आया?” JHN	6	26	यीशुयें तिन्हां जो जबाब दित्ता, मैं तुहां नैं सच सच ग्लांदा ऐ, तुहां मिन्जो इस तांई नी तोपदे हन्न कि तुहां चमत्कार दिक्खे, अपर इस गल्ला तांई कि तुहां रोटियां खाई नैं रज्जी गैयो | JHN	6	27	नाशवान खाणे तांई मेहणत मत करा, अपर उस खाणे तांई जेह्ड़ा सदा दी जिन्दगिया तिकर  पुज्जदा ऐ, जिसियो माणु दा पुत्तर तुहां जो दिंगा; क्जोकि पिता मतलब परमात्में तिसी पर छाप लगाईयो ऐ |” JHN	6	28	तिन्हां तिस नैं ग्लाया, परमात्में दे कम्मे करणे तांई अहां क्या करन?” JHN	6	29	यीशुयें तिन्हां जो जबाब दित्ता परमात्में दा कम्म एह ऐ कि तुहां तिस पर जिसियो तिन्हीं घल्लया ऐ | वसुआस करा |” JHN	6	30	ताह्लू तिन्हां तिस नैं ग्लाया, भिरी तू कुण देह्या चमत्कार दस्सदा ऐ कि अहां तिसियो दिखी नैं तेरा वसुआस करन? तू कुण देह्या कम्म दसदा ऐ? JHN	6	31	म्हारेयां पितरां बणे च मन्ना खादेया: जिआं लिख्या ऐ, तिन्हीं तिन्हां जो खाणे तांई सुअर्गे ते रोटी दित्ती |” JHN	6	32	यीशुयें तिन्हां नैं ग्लाया, मैं तुहां नैं सच सच ग्लांदा ऐ कि मूसें तुहां जो सैह रोटी सुअर्गे ते नी दित्ती, अपर मेरा पिता तुहां जो सच्ची रोटी सुअर्गे ते दिंदा ऐ | JHN	6	33	क्जोकि परमात्में दी रोटी सैई ऐ जेह्ड़ी सुअर्गे ते लौई नैं संसारे जो जिन्दगी दिंदी ऐ |” JHN	6	34	ताह्लू तिन्हां तिस नैं ग्लाया, हे प्रभु एह रोटी अहां जो हमेशा दैया करा |” JHN	6	35	यीशुयें तिन्हां ग्लाया, जिन्दगी दी रोटी मैं ऐ : जेह्ड़ा मिन्जो अल्ल ओंदा ऐ सैह कदी भूखा नी होंगा, कन्ने जेह्ड़ा मिन्जो पर वसुआस करदा ऐ सैह कदी प्यासा नी होंगा | JHN	6	36	अपर मैं तुहां नैं ग्लाया था कि तुहां मिन्जो दिखी बी लैया ऐ तमी वसुआस नी करदे | JHN	6	37	जेह्ड़ा कुच्छ पिता मिन्जो दिंदा ऐ सैह सब मिन्जो अल्ल ओंगा, कन्ने जेह्ड़ा कोई मिन्जो अल्ल ओंगा तिसियो मैं कदी नी कडगा | JHN	6	38	क्जोकि मैं अपणी इच्छा नी अपर अपणे घल्लणे आळे दी इच्छा पूरी करणे तांई सुअर्गे ते लुत्थेया | JHN	6	39	कन्ने मिन्जो घल्लणे आळे दी इच्छा एह ऐ कि जेह्ड़ा कुच्छ तिन्हीं मिन्जो दित्या ऐ, तिस च मैं कुच्छ नी गुआं, अपर तिसियो आखरी दिने भिरी जिंदा करें | JHN	6	40	क्जोकि मेरे पिता दी इच्छा एह ऐ कि जेह्ड़ा कोई पुत्तरे  जो दिक्खे कन्ने तिस पर वसुआस करे, सैह सदा दी जिन्दगी पां; कन्ने मैं तिसियो आखरी दिने भिरी जिंदा करगा |” JHN	6	41	इसतांई यहूदी तिस पर कुड़कुड़ाणा लग्गे क्जोकि तिन्हीं ग्लाया था, जेह्ड़ी रोटी सुअर्गे ते लुत्थी सैह मैं ऐ |” JHN	6	42	कन्ने तिन्हां ग्लाया, क्या एह यूसुफे दा जागत यीशु नी, जिसदे माऊ बुड़े जो अहां जांणदे हन्न? तां सैह किआं ग्लांदा ऐ कि मैं सुअर्गे ते लुत्थेया | JHN	6	43	यीशुयें तिन्हां जो जबाव दित्ता, अप्पु च मत कुड़कुड़ाओ | JHN	6	44	कोई मिन्जो अल्ल नी आई सकदा जाह्लू तिकर पिता, जिन्हीं मिन्जो घल्लया ऐ, तिसियो खींज्जी नी लैन; कन्ने मैं तिसियो आखरी दिने भिरी जिंदा करगा |” JHN	6	45	भविष्यवक्तां दे लेक्खां च एह लिख्या ऐ; सैह सारे परमात्में दे पास्से ते सखाएयो होंगे | जिन्हीं कुणी बी पिता ते सुणया कन्ने सिखया ऐ, सैह मिन्जो अल्ल ओंदा ऐ | JHN	6	46	एह नी कि कुन्की पिता जो दिख्या ऐ, अपर जेह्ड़ा परमात्में दे पास्से ते ऐ, सिर्फ तिन्हीं पिता जो दिख्याऐ | JHN	6	47	मैं तुहां नैं सच सच ग्लांदा कि जेह्ड़ा कोई वसुआस करदा ऐ, सदा दी जिन्दगी तिस दी ऐ | JHN	6	48	जिन्दगी दी रोटी मैं ऐ | JHN	6	49	तुहां देयां पितरां बणे च मन्ना खादेया कन्ने मरी गै | JHN	6	50	एह सैह रोटी ऐ जेह्ड़ी सुअर्गे ते लौंदी ऐ तांकि माणु तिस ते खान कन्ने नी मरन | JHN	6	51	जिन्दगी दी रोटी जेह्ड़ी सुअर्ग ते लुत्थी, मैं ऐ | जे कोई इसा रोटिया च खाये, तां हर रोज जिंदा रैंह्गा; कन्ने जेह्ड़ी रोटी मैं संसारे दे जिन्दगिया तांई दिंगा, सैह मेरा मांस ऐ | JHN	6	52	इसा गल्ला पर यहूदी एह ग्लाई नैं अप्पु च झगड़णा लग्गे, एह माणु किआं अहां जो अपणा मांस खाणे जो दैई सकदा ऐ?” JHN	6	53	यीशुयें तिन्हां नैं ग्लाया मैं तुहां नैं सच सच ग्लांदा कि जाह्लू तिकर तुहां माणु दे पुत्तरे  दा मांस नी खांगे, कन्ने तिसदा खून नी पींगे, तुहां च जिन्दगी नी | JHN	6	54	जेह्ड़ा मेरा मांस खांदा कन्ने मेरा खून पींदा ऐ, सदा दी जिन्दगी तिस दी ऐ; कन्ने मैं तिसियो आखरी दिने च भिरी जिंदा करगा | JHN	6	55	क्जोकि मेरा मांस बाकेई च खाणे दी चीज ऐ, कन्ने मेरा खून बाकेई च पीणे दी चीज ऐ | JHN	6	56	जेह्ड़ा मेरा मांस खांदा कन्ने मेरा खून पींदा ऐ सैह मिन्जो च बसेया रैंह्दा ऐ कन्ने मैं तिस च | JHN	6	57	जिआं जिंदे पितें मिन्जो घल्लया, कन्ने मैं पिता दिया बजाह ते जिंदा ऐ, तिआं  ई सैह बी जेह्ड़ा मिन्जो खांगा मेरिया बजाह ते जिंदा रैंह्गा | JHN	6	58	जेह्ड़ी रोटी सुअर्गे ते लुत्थी ऐही ऐ, तिसा रोटिया साइयां नी जेह्ड़ी पितरां खादी कन्ने मरी गै; जेह्ड़ा कोई एह रोटी खांगा, सैह हमेशा जिंदा रैंह्गा |” JHN	6	59	एह गल्लां तिन्हीं कफरनहूम सैहरे दे इक्की आराधनालय च शिक्षा दिंदे बग्त ग्लाईयां | JHN	6	60	तिसदे चेलयां च मतेयां एह सुणी नैं ग्लाया, एह कठोर गल्ल ऐ; इसायो कुण सुणी सकदा ऐ?” JHN	6	61	यीशुयें अपणे मन च एह जाणी नैं कि मेरे चेले अप्पु च इसा गल्ला पर कुड़कुड़ादे हन्न, तिन्हां ते पूछया, क्या इसा गल्ला ते तुहां जो ठोकर लगदी ऐ? JHN	6	62	जे तुहां जो माणु दे पुत्तरे जो जित्थू सैह पैहले था, तित्थू उपरेयो जांदे दिखगे, तां क्या होंगा? JHN	6	63	आत्मां तां जिन्दगी दैणे आळी (जीवनदायक) ऐ, शरीरे ते कुच्छ फायदा नी; जेह्ड़ियां गल्लां मैं तुहां नैं ग्लाईयां सैह आत्मां ऐ, कन्ने जिन्दगी बी ऐ | JHN	6	64	अपर तुहां च कुच्छ देह्य हन्न जेह्ड़े वसुआस नी करदे |” क्जोकि यीशु पैहले ई सैह जांणदा था कि जेह्ड़ा वसुआस नी करदे, सैह कुण ऐ; कन्ने कुण मिन्जो पकड़ुआंगा | JHN	6	65	कन्ने तिन्हीं ग्लाया, इसतांई मैं तुहां नैं ग्लाया था कि जाह्लू तिकर कुसी जो पिता दे पास्से ते एह वरदान नी दित्ता जाये ताह्लू तिकर सैह मिन्जो अल्ल नी आई सकदा |” JHN	6	66	इसा गल्ला पर तिसदे चेलयां च मते पचां हटी गै कन्ने तिसदे बाच तिस सौगी नी चले | JHN	6	67	ताह्लू यीशुयें तिन्हां बारां नैं ग्लाया, क्या तुहां बी चली जाणा चाहंदे हन्न?” JHN	6	68	शमौन पतरसें तिस जो जबाब दित्ता, “हे प्रभु अहां कुस अल्ल जान? सदा दी जिन्दगियां दियां गल्लां तां मिन्जो अल्ल हन्न | JHN	6	69	कन्ने अहां वसुआस कित्ता कन्ने जाणी गैयो हन्न कि परमात्में दा पवित्र माणु तू ई ऐ |” JHN	6	70	यीशुयें तिन्हां जो जबाब दित्ता, क्या मैं तुहां बारां जो चुणेया? तमी तुहां च इक्क माणु सैतान ऐ | JHN	6	71	एह तिन्हीं शमौन इस्करियोती दे जागते यहूदा दे बारे च ग्लाया था, क्जोकि सैई जेह्ड़ा बारां च इक्क था, तिसियो पकड़ुआणे आळा था |JHN	7	1	इन्हां गल्लां दे बाद यीशु गलीले च घूमदा रैह्या, क्जोकि यहूदी तिसियो मारणे दा कोशस करा दे थे, इसतांई सैह यहूदिया च घूमणा नी चाहंदा था |  JHN	7	2	यहूदियां दा झोपड़ियां दा तौआर नैड़ें था | JHN	7	3	इसतांई तिसदे भाऊयां तिस नैं ग्लाया, “ऐत्थू ते यहूदिया जो जा, कि जेह्ड़ा कम्म तू करदा ऐ तिन्हां जो तेरे चेले तित्थू बी दिखन |   JHN	7	4	क्जोकि देह्या कोई नी होंगा जेह्ड़ा मसूर होणा चाऐ, कन्ने छुपी नैं कम्म करे | जे तू एह कम्म करदा ऐ, तां अप्पु जो संसारे पर प्रकट कर | JHN	7	5	क्जोकि तिसदे भाऊ बी तिस पर वसुआस नी करदे थे | JHN	7	6	ताह्लू यीशुयें तिन्हां नैं ग्लाया, मेरा बग्त अल्ली तिकर नी आया, पर तुहां तांई सारा बग्त ऐ | JHN	7	7	संसार तिज्जो नैं बैर नी करी सकदा, अपर सैह मिन्जो नैं बैर करदा ऐ क्जोकि मैं तिसदे वरखलाफ च एह गवाही दिंदा कि तिसदे कम्म बुरे हन्न | JHN	7	8	तुहां तौआरे च जा; मैं हुण इस तौआरे च नी जांदा, क्जोकि अल्ली तिकर मेरा बग्त पूरा नी होया |” JHN	7	9	सैह तिन्हां नैं एह गल्लां ग्लाई नैं गलीले ई च रैह्यी गैया |  JHN	7	10	अपर जाह्लू तिसदे भाऊ तौआरे च चली गै तां सैह अप्पु बी, प्रकट च नी अपर सरेआम नी अपर मना पड़दे नैं गैया | JHN	7	11	यहूदी तौआरे च तिसियो एह ग्लाई नैं तोपणा लग्गे, सैह कुत्थू ऐ?” JHN	7	12	कन्ने लोकां बिच तिसदे बारे च खुशर फुशर साइयां मत्तियां गल्लां होईयां : कुच्छ ग्लांदे थे, सैह भला माणु ऐ |” कन्ने कुच्छ ग्लांदे थे, नी सैह लोकां जो ठगदा ऐ | JHN	7	13	तमी यहूदियां दे डरे दे मारे कोई माणु तिसदे बारे च खुली नैं नी ग्लांदा था | JHN	7	14	जाह्लू तौआरे दा आधा दिन बीती गैया, तां यीशु मंदरे च जाई नैं शिक्षा दैणा लग्गा |  JHN	7	15	ताह्लू यहूदियां हैरान होई नैं ग्लाया, इसियो बगैर पढ़े ज्ञान कतांह ते आई गैया?” JHN	7	16	यीशुयें तिन्हां जो जबाब दित्ता, मेरी शिक्षा मेरी नी, अपर मेरे घल्लणे आळे दा ऐ |JHN	7	17	जे कोई तिसदिया इच्छा पर चलणा चाहे, तां सैह इसा शिक्षा दे बारे च जाणी जांगा कि एह परमात्में दे पास्से ते ऐ या मैं अपणियां तरफा ते ग्लांदा ऐ | JHN	7	18	जेह्ड़ा अपणिया तरफा ते कुच्छ ग्लांदा ऐ, सैह अपणी ई बड़ाई चाहंदा ऐ; अपर जेह्ड़ा अपणे घल्लणे आळे दी बड़ाई चाहंदा ऐ सैई सच्चा ऐ, कन्ने तिस च बुरे कम्म नी |  JHN	7	19	क्या मूसें तिज्जो व्यवस्था नी दित्ती? तमी तुहां च कोई व्यवस्था पर नी चलदा | तुहां क्जो मिन्जो मारणा चाहंदे हन्न?” JHN	7	20	लोकां जबाब दित्ता, “तिज्जो च बुरी आत्मां ऐ ! कुण तिज्जो मारणा चाहंदा ऐ | JHN	7	21	यीशुयें तिन्हां जो जबाब दित्ता, मैं इक्क कम्म कित्ता, कन्ने तुहां सारे हैराण होंदे हन्न | JHN	7	22	इसा बजाह ते मूसें तिज्जो खतणे दा हुक्म दित्ता ऐ (एह नी कि सैह मूसा दे पास्से ते ऐ अपर पितरां ते चली आई ऐ,) कन्ने तुहां सब्त दे दिन माणु दा खतणा करदे हन्न | JHN	7	23	जाह्लू सब्त दे दिन माणु दा खतणा कित्ता जांदा ऐ तांकि मूसा दी व्यवस्था दा हुक्म टली नी जाये तां तुहां मिन्जो पर क्जो इसतांई गुस्सा करदे हन्न कि मैं सब्त दे दिन इक्की माणुये जो पूरिया रीतिया नैं ठीक कित्ता | JHN	7	24	मुँ दिखा न्याय मत करा | अपर ठीक ठाक न्याय करा |” JHN	7	25	ताह्लू कुच्छ यरूशलेमवासी ग्लाणा लग्गे, क्या एह सैई नी जिसियो मारणे दी कोशस कित्ती कित्ता जा दी ऐ |  JHN	7	26	अपर दिखा, सैह तां खुल्लमखुल्ला गल्लां करदा ऐ कन्ने कोई तिसियो कुच्छ नी ग्लांदा क्या अधिकारियां सच सच जाणी लैया ऐ कि ऐही मसीह ऐ?”  JHN	7	27	इसियो तां अहां जाणदे हन्न कि एह कुत्थू दा ऐ; अपर मसीह जाह्लू ओंगा तां कोई नी जांणगा कि सैह कुत्थू दा ऐ | JHN	7	28	ताह्लू यीशुयें शिक्षा दिंदे दिंदे जोरे नैं ग्लाया, तुहां मिन्जो जाणदे हन्न, कन्ने एह बी जाणदे हन्न कि मैं कुत्थू दा ऐ | मैं तां अप्पु ते नी आया, अपर मेरा घल्लणे आळा सच्चा ऐ, तिसियो  तुहां नी जाणदे | JHN	7	29	मैं तिसियो जाणदा क्जोकि मैं तिसदी पास्से ते ऐ कन्ने तिन्हीं मिन्जो घल्लया ऐ |  JHN	7	30	इसा गल्ला पर तिन्हां तिसियो पकड़णां चाया, तमी कुणी तिस पर हत्थ नी पाया क्जोकि तिसदा बग्त अल्ली तिकर नी आया था | JHN	7	31	भिरी बी भीड़ा च मतेयां लोकां तिस पर वसुआस कित्ता, कन्ने ग्लाणा लग्गे, “मसीह जाह्लू ओंगा तां क्या इसते जादा चमत्कार दस्सगा जेह्ड़े इन्हीं दस्सयो?” JHN	7	32	फरीसियां लोकां जो तिसदे बारे च एह गल्लां खुशर पुशर करदे सुणया; कन्ने प्रधान याजकां कन्ने फरीसियां तिसियो पकड़णे जो सपाई घल्ले |  JHN	7	33	इस गल्ला पर यीशुयें ग्लाया, मैं थोड़िया देरा तिकर होर तुहां सौगी ऐ, ताह्लू अपणे घल्लणे आळे अल्ल चली जांगा |  JHN	7	34	तुहां मिन्जो तोपगे, अपर नी पागें; कन्ने जित्थू मैं ऐ, तित्थू तुहां नी आई सकदे |” JHN	7	35	इस गल्ला पर यहूदियां अप्पु च ग्लाया, एह कुत्थू जांगा कि अहां इसियो नी पागें? क्या सैह तिन्हां अल्ल जांगा जेह्ड़ा यूनानियां च तां तुं होई नैं रैंह्दे हन्न, कन्ने यूनानियां जो बी शिक्षा दिंगा?  JHN	7	36	एह क्या गल्ल ऐ जेह्ड़ी तिन्हीं ग्लाई, कि तुहां मिन्जो तोपगे पर नी पांगे; कन्ने जित्थू मैं ऐ तित्थू तुहां नी आई सकदे?” JHN	7	37	तौआरे दे आखरी दिना, जेह्ड़ा खास दिन ऐ, यीशु खड़ूता कन्ने जोरे नैं ग्लाया, जे  कोई प्यासा होयें तां मिन्जो अल्ल ओयें कन्ने पीयें |JHN	7	38	जेह्ड़ा मिन्जो पर वसुआस करगा, जिआं पवित्रशास्त्र च आया ऐ, तिसदे दिले च जिन्दगिया दे पाणिये दा नदियां चली पोंगियां |  JHN	7	39	तिन्हीं एह वचन पवित्र आत्मां दे बारे च ग्लाया, जिसियो तिस पर वसुआस करणे आळे पाणे पर थे; क्जोकि आत्मां अल्ली तिकर नी लुत्थेया था, क्जोकि यीशु अल्ली तिकर अपणी महिमा च नी पुज्या था |  JHN	7	40	ताह्लू भीड़ा ते कुच्छना लोकां एह गल्लां सुणी नैं ग्लाया, सचमुची ऐही सैह भविष्यवक्ता ऐ |  JHN	7	41	दूयां ग्लाया, एह मसीह ऐ | अपर कुच्छना ग्लाया, “क्जो? क्या मसीह गलीले ते ओंगा?” JHN	7	42	क्या पवित्रशास्त्र च एह नी आया कि मसीह दाऊदे दे वंशे ते कन्ने बैतलहम ग्रांये ते ओंगा, जित्थू दाऊद रैंह्दा था |  JHN	7	43	जे तिसदिया बजाह ते लोकां च बैर पैया | JHN	7	44	तिन्हां च कुच्छ तिसियो पकड़णां चाहंदे थे, अपर कुणी बी तिस पर हत्थ नी पाया | JHN	7	45	ताह्लू सपाई प्रधान याजकां कन्ने फरीसियां अल्ल वापस आये; तिन्हां सपाईयां ग्लाया तुहां तिसियो क्जो नी लैयोंदा?” JHN	7	46	सिपाईयां जबाब दित्ता, कुसी बी माणुये कदी बी ऐदियां गल्लां नी कित्तियां | JHN	7	47	फरीसियां तिन्हां जो जाबाब दित्ता, क्या तुहां बी भकाइते हन्न | JHN	7	48	क्या अधिकारियां या फरीसियां च कुणी बी तिस पर वसुआस कित्ता ऐ | JHN	7	49	अपर एह लोक जेह्ड़ी व्यवस्था नी जांणदे, सराफित हन्न | JHN	7	50	नीकुदेमुसें, जेह्ड़ा पैहले तिस अल्ल आया था कन्ने तिन्हां च इक्क था, तिस नैं ग्लाया, JHN	7	51	“क्या म्हारी व्यवस्था कुसी माणुये जो, जाह्लू तिकर पैहले तिसदी सुणी नैं जाणी नी लै न कि सैह क्या करदा ऐ, दोसी ठहरांदी ऐ? JHN	7	52	तिन्हां तिसियो जबाब दित्ता, क्या तू भी गलीले दा ऐ? तोप कन्ने दिख कि गलील ते कोई भविष्यवक्ता प्रकट नी होंदा  |” JHN	7	53	ताह्लू सारे अपणे अपणे घरेयो चली गै | JHN	8	1	अपर यीशु जे तूने दे प्हाड़े पर गैया | JHN	8	2	तड़के च सैह भिरी मंदरे च आया, सारे लोक तिस अल्ल आये कन्ने सैह बैई नैं तिन्हांजो  शिक्षा दैणा लग्गा | JHN	8	3	ताह्लू शास्त्री कन्ने फरीसी इक्क जणासा जो लैई आये जेह्ड़ा व्यभिचारे च पकड़ुईयो थी | कन्ने तिसा जो गभे खरेड़ी नैं यीशुये नैं ग्लाया | JHN	8	4	हे गुरु एह जणास व्यभिचार करदी पकड़ुईयो ऐ | JHN	8	5	व्यवस्था च मूसें हुक्म दित्या ऐ कि ऐदियां जणांसा पर पत्थर मारन | तू इसा जणांसा दे बारे च क्या ग्लांदा ऐ |  JHN	8	6	तिन्हां तिसियो परखणे तांई एह गल्ल ग्लाई तांकि तिस पर दोस लगाणे तांई कोई गल्ल मिलें | अपर यीशु झुकी नैं उंगलिया नैं धरती पर लिखणा लग्गा | JHN	8	7	जाह्लू सैह तिसते पुछदे ई रैह्य, तां तिन्हीं सीधे होई नैं तिन्हां नैं ग्लाया तुहां च जेह्ड़ा पापी ना होयें (निष्पाप), सैई पैहले तिसा जो पत्थर मारे |” JHN	8	8	कन्ने भिरी झुकी नैं उंगलिया नैं धरती पर लिखणा लग्गा | JHN	8	9	अपर सैह एह सुणी नैं बडेयां ते लैई नैं लोक्केयां तिकर, इक्क इक्क करी नैं निकळी गै कन्ने यीशु किल्ला रैह्यी गैया, कन्ने जणास तित्थू गभे खड़ौई रैह्यी | JHN	8	10	यीशुयें सीधे होई नैं तिसायो ग्लाया, हे नारी, सैह कतांह गै? क्या कुणी बी तिज्जो पर सज्जा दा हुक्म नी दित्ता ?” JHN	8	11	तिन्नै ग्लाया, हे प्रभु कुणी बी नी |” यीशुयें ग्लाया, मैं बी तिज्जो पर सज्जा दा हुक्म नी दिंदा; जा कन्ने भिरी पाप मत करदी |” JHN	8	12	यीशुयें भिरी लोकां नैं ग्लाया, संसारे दी जोती मैं ऐ; जेह्ड़ा मिन्जो पंचा चली पोंगा सैह नैहरे च नी चलगा, अपर जिन्दगी दी जोती पांगा |” JHN	8	13	फरीसियां तिस नैं ग्लाया, तू अपणी गवाही अप्पु दिंदा ऐ, तेरी गवाही ठीक नी | JHN	8	14	यीशुयें तिन्हां जो जबाब दित्ता, भले ई मैं अपणी गवाही अप्पु दिंदा ऐ, भिरी बी मेरी गवाही ठीक ऐ, क्जोकि मैं जाणदा कि मैं कुत्थू ते आया | कन्ने कुत्थू जो जांदा? अपर तुहां नी जांणदे कि मैं कुत्थू ते ओंदा ऐ या कुत्थू जो जांदा ऐ | JHN	8	15	तुहां शरीरे दे मताबक न्याय करदे हन्न; मैं कुसी दा न्याय नी करदा | JHN	8	16	कन्ने जे मैं न्याय करां बी, तां मेरा न्याय सच्चा ऐ; क्जोकि मैं किल्ला नी, अपर मैं ऐ, कन्ने पिता ऐ जिन्हीं मिन्जो घल्लया | JHN	8	17	तुहां दी व्यवस्था च बी लिक्खा ऐ कि दूँ जणेयां दी गवाही मिली नैं ठीक होंदी ऐ | JHN	8	18	इक्क तां मैं अप्पु अपणी गवाही दिंदा, कन्ने दूया पिता मेरी गवाही दिंदा ऐ जिन्हीं मिन्जो घल्लया |”  JHN	8	19	तिन्हां तिस नैं ग्लाया, तेरा पिता कुत्थू ऐ?” यीशुयें जबाब दित्ता, ना तुहां मिन्जो जाणदे हन्न, ना मेरे पिता जो, जे  मिन्जो जाणदे तां मेरे पिता जो बी जाणदे | JHN	8	20	एह गल्लां तिन्हीं मंदरे च शिक्षा दिंदे होये भंडार घरे च ग्लाईयां, कन्ने कुणी बी तिसियो नी पकड़ेया, क्जोकि तिसदा बग्त अल्ली तिकर नी आया था | JHN	8	21	तिन्हीं भिरी तिन्हां नैं ग्लाया, मैं चली पैया, कन्ने तुहां मिन्जो तोपगे कन्ने अपणे पापे च मरगे जित्थू मैं चलेया तित्थू तुहां नी आई सकदे |” JHN	8	22	इस गल्ला गल्ला पर यहूदियां ग्लाया, क्या सैह अप्पु जो मारी दिंगा, जेह्ड़ा ग्लांदा ऐ, जित्थू मैं चलेया तित्थू तुहां नी आई सकदे?” JHN	8	23	तिन्हीं तिन्हां नैं ग्लाया, तुहां बुन्ने दे हन्न, मैं उपरे दा ऐ, तुहां संसारे दे हन्न, मैं संसार दा नी | JHN	8	24	इसतांई मैं तुहां नैं ग्लाया कि तुहां अपणे पापां च मरगे, क्जोकि जे तुहां वसुआस नी करगे कि मैं सैई ऐ तां अपणे पापां च मरगे |” JHN	8	25	तिन्हां तिस नैं ग्लाया, “तू कुण ऐ?” यीशुयें तिन्हां नैं ग्लाया, “सैई ऐ जेह्ड़ा शुरू ते तुहां नैं ग्लांदा आया ऐ |” JHN	8	26	तुहां दे बारे च मिन्जो बड़ा कुच्छ ग्लाणा कन्ने फैसला करणा ऐ; अपर मिन्जो घल्लणे आळा सच्चा ऐ, कन्ने जेह्ड़ा मैं तिसते सुणया ऐ सैई संसारे च ग्लांदा ऐ | JHN	8	27	सैह एह नी समझे कि अहां नैं पिता दे बारे च ग्लांदा ऐ | JHN	8	28	ताह्लू यीशुयें ग्लाया, जाह्लू तुहां माणु दे पुत्तरे जो उचिया जगाह पर चढ़ागें, तां जाणगे कि मैं सैई ऐ; मैं अप्पु ते कुच्छ नी करदा अपर जिआं मेरे पितें मिन्जो सखाया तिआं  ई एह गल्लां ग्लांदा | JHN	8	29	मिन्जो घल्लणे आळा मिन्जो सौगी ऐ; तिन्हीं मिन्जो किल्ला नी छडया क्जोकि मैं हमेशा सैई कम्म करदा जिसते सैह खुश होंदा ऐ |” JHN	8	30	सैह एह गल्लां ग्ला दा था कि मतेयां तिस पर वसुआस कित्ता | JHN	8	31	ताह्लू यीशुयें तिन्हां यहूदियां नैं जिन्हां तिस पर वसुआस कित्या था, ग्लाया, जे  तुहां मेरे वचने च बणेयो रैंह्गे, तां सचमुची मेरे चेले होंगे | JHN	8	32	तुहां सच जो जाणगे, कन्ने सच तुहां जो अजाद करगा |” JHN	8	33	तिन्हां तिस जो जबाब दित्ता, अहां तां अब्राहमे दे वंशे ते हन्न, कन्ने कदी कुसी दे गुलाम नी बणैं | भिरी तू किआं ग्लांदा ऐ कि तुहां अजाद होई जांगे?” JHN	8	34	यीशुयें तिन्हां जो जबाब दित्ता, मैं तुहां नैं सच सच ग्लांदा ऐ कि जेह्ड़ा कोई पाप करदा ऐ सैह पापे दा गुलाम ऐ | JHN	8	35	गुलाम हमेसा घरें नी रैंह्दा; पुत्तर हमेसा रैंह्दा ऐ |JHN	8	36	इसतांई जे  पुत्तर तुहां जो अजाद करगा, तां सचमुची तुहां अजाद होई जांगे | JHN	8	37	मैं जाणदा कि तुहां अब्राहमे दे वंशे ते हन्न; तमी मेरा वचन तुहां दे दिले च जगाह नी पांदा, इस तांई तुहां मिन्जो मकाणा चाहंदे हन्न | JHN	8	38	मैं सैई ग्लांदा जेह्ड़ा अपणे पिता दे ऐत्थू दिख्या ऐ; कन्ने तुहां सैई करदे रैंह्दे हन्न जेह्ड़ा तुहां अपणे पिता ते सुणाया ऐ | JHN	8	39	तिन्हां तिसजो जबाब दित्ता, म्हारा बुड़ा तां अब्राहम ऐ |” यीशुयें तिन्हां नैं ग्लाया, तुहां अब्राहमे दे औलाद हन्न, तां अब्राहमे साइयां कम्म करदे | JHN	8	40	अपर हुण तुहां मिन्जो साइयां माणुये जो मकाणा चाहंदे हन्न, जिन्हीं तुहां जो सैह सचा वचन दसया जेह्ड़ा परमात्में ते सुणया ऐदया तां अब्राहमे बी नी कित्या था | JHN	8	41	तुहां अपणे बुड़े साइयां कम्म करदे हन्न |” तिन्हां तिस नैं ग्लाया, अहां व्यभिचार ते नी जम्मे, म्हारा इक्क पिता ऐ, मतलब परमात्मां |” JHN	8	42	यीशुयें तिन्हां नैं ग्लाया जे परमात्मां तुहां दा पिता होंदा, तां तुहां मिन्जो नैं प्यार करदे; क्जोकि मैं परमात्में दे पास्से ते आया | मैं अप्पु ते नी आया, अपर तिन्हीं मिन्जो घल्लया | JHN	8	43	तुहां मेरी गल्ल क्जो नी समझदे?” इसतांई कि तुहां मेरा वचन सुणी नी सकदे | JHN	8	44	तुहां अपणे बुड़े सैताने ते हन्न कन्ने अपणे बुड़े दी इच्छां जो पूरा करणा चाहंदे हन्न | सैह तां शुरू ते ई खूनी ऐ कन्ने सचाईया पर नी टिकेया, क्जोकि सचाई तिस च ऐ नी | जाह्लू सैह झूठा ग्लांदा ऐ, तां सभावे ते ई ग्लांदा ऐ, कन्ने सैह झूठा ऐ, अपर झूठ दा बुड़ा ऐ | JHN	8	45	अपर मैं जेह्ड़ा सच ग्लांदा इसतांई तुहां मेरा वसुआस नी करदे | JHN	8	46	तुहां च कुण मिन्जो पापी ठैहरांदा ऐ? जे मैं सच ग्लांदा तां तुहां मेरा वसुआस क्जो नी करदे? JHN	8	47	जेह्ड़ा परमात्में ते होंदा ऐ, सैह परमात्में दियां गल्लां सुणदा ऐ कन्ने तुहां इस तांई नी सुणदे कि परमात्में दे पास्से ते नी हन्न |” JHN	8	48	एह सुणी नैं यहूदियां तिस नैं ग्लाया, क्या अहां ठीक नी ग्लांदे कि तू सामरी ऐ, कन्ने तिज्जो च बुरी आत्मां ऐ?” JHN	8	49	यीशुयें जबाब दित्ता, मिन्जो च बुरी आत्मां नी; अपर मैं अपणे पिता दा आदर करदा, कन्ने तुहां मेरा अपमान करदे हन्न | JHN	8	50	अपर मैं अपणी बढ़ाई नी चाहंदा, हां इक्क ऐ जेह्ड़ा चाहंदा ऐ कन्ने न्याय करदा ऐ | JHN	8	51	मैं तुहां नैं सच सच ग्लांदा कि जे कोई माणु मेरे वचने पर चलगा तां सैह सदा काल तिकर मौता जो नी दिखगा |” JHN	8	52	यहूदियां तिस नैं ग्लाया, हुण अहां जाणी लैया कि तिज्जो च बुरी आत्मां ऐ | अब्राहम मरी गैया, कन्ने भविष्यवक्ता बी मरी गैया ऐ; कन्ने तू ग्लांदा ऐ, जे कोई मेरे वचने पर चलगा तां सैह सदा काल तिकर मौता दा सुआद नी चखगा | JHN	8	53	म्हारा पिता अब्राहम तां मरी गैया | क्या तू तिसते बडा ऐ? कन्ने भविष्यवक्ता बी मरी गै | तू अप्पु जो क्या ठैहरांदा ऐ?” JHN	8	54	यीशुयें जबाब दित्ता, जे मैं अप्पु अपणी महिमा करें, तां मेरी महिमा कुच्छ नी; अपर मेरी महिमा करणे आळा मेरा पिता ऐ जिसियो तुहां ग्लांदे हन्न कि सैह तुहां दा परमात्मां ऐ | JHN	8	55	तुहां तां तिसियो नी जाणया अपर मैं तिसियो जाणदा | जे मैं ग्लां कि मैं तिसियो नी जाणदा तां मैं तुहां साइयां झूठा ठैहरगा; अपर मैं तिसियो जाणदा कन्ने तिसदेयां वचना पर चलदा | JHN	8	56	तुहां दा बुड़ा अब्राहम मेरा दिन दिखणे दी आशा ते बड़ा मग्न था; कन्ने तिन्हीं दिख्या कन्ने खुश होया |” JHN	8	57	यहूदियां तिस नैं ग्लाया, अल्ली तिकर तू पंजा सालां दा नी, भिरी बी तैं अब्राहमे जो दिख्या ऐ?” JHN	8	58	यीशुयें तिन्हां नैं ग्लाया, मैं तुहां नैं सच सच ग्लांदा कि पैहले इसते कि अब्राहम पैदा होया, मैं ऐ |” JHN	8	59	ताह्लू तिन्हां तिसियो मारणे तांई पत्थर चुके, अपर यीशु पड़दे नैं मंदरे ते निकळी गैया | JHN	9	1	जांदे बग्त तिन्हीं इक्की माणुये जो दिख्या जेह्ड़ा जन्मे ते अन्ना था | JHN	9	2	तिसदेयां चेलयां तिसते पूछ्या, हे रब्बी कुणी पाप कित्या था कि एह अन्ना जम्मेया, इस माणुयें या इसदे मां बुड़े?” JHN	9	3	यीशुयें जबाब दित्ता, नी तां इन्हीं पाप कित्या था, ना इसदे माऊ बुड़े; अपर एह इस तांई होया कि परमात्में दे कम्म तिस च प्रकट होन | JHN	9	4	जिन्हीं मिन्जो घल्लया ऐ, अहां जो तिसदे कम्म दिन ई दिन च करणा जरूरी ऐ; सैह रात ओणे आळी ऐ जिस च कोई कम्म नी करी सकदा | JHN	9	5	जाह्लू तिकर मैं संसारे च ऐ, ताह्लू तिकर संसारे दी जोती ऐ | JHN	9	6	एह ग्लाई नैं तिन्हीं धरती पर थूकया, कन्ने तिस थूके नैं चिक्क सैड़ी, कन्ने सैह चिक अन्ने दियां अखी पर लगाई नैं JHN	9	7	तिसियो ग्लाया “जा, शीलोह दे कुंडे च धोई ले” ( शीलोह दा मतलब ‘घल्लया होया ऐ’) | तिन्हीं जाई नैं धोतिआं , कन्ने दिखदा होया वापस आया | JHN	9	8	ताह्लू प्ड़ोसी कन्ने जिन्हां पैहले तिसियो भीख मंगदे दिख्याथा, ग्लाणा लग्गे, “क्या एह सैई नी, जेह्ड़ा बैई नैं भीख मंगदा था |” JHN	9	9	कुच्छना लोकां ग्लाया, “एह सैई ऐ, दूयां ग्लाया, नी अपर तिस साइयां ऐ, तिन्हीं ग्लाया, मैं सैई ऐ |” JHN	9	10	ताह्लू सैह तिसते पूछणा लग्गे, तेरियां अखी किआं खुली गैइयां?” JHN	9	11	तिन्हीं जबाब दित्ता, यीशु नाये दा इक्की माणुयें चिक्क सैड़ी, कन्ने मेरियां अखी पर लगाई नैं मिंन्जो ग्लाया, शीलोह च जाई नैं धोई ले, मैं गैया कन्ने धोतिआं  कन्ने दिखणा लग्गा |” JHN	9	12	तिन्हां तिसते पूछ्या, “सैह कुत्थू ऐ?” तिन्हीं ग्लाया, मैं नी जाणदा |” JHN	9	13	लोक तिसियो जेह्ड़ा शुरू ते अन्ना था फरीसियां अल्ल लैई गै | JHN	9	14	जिस दिन यीशुयें चिक्क सैड़ी नैं तिसदियां अखी खोलियां थियां, सैह सब्त दा दिन था | JHN	9	15	भिरी फरीसियां बी तिसते पूछ्या कि तिसदियां अखी कुसा रितिया नैं खुली गैइयां | तिन्हीं तिन्हां नैं ग्लाया, तिन्हीं मेरियां अखी पर चिक्क लगाई भिरी मैं धोई लैइयां, कन्ने हुण दिखा दा ऐ | JHN	9	16	इस गल्ला पर कुच्छ फरीसी ग्लाणा लग्गे, एह माणु परमात्में दे पास्से ते नी, क्जोकि सैह सब्त दा दिन नी मनदा | दूयां ग्लाया, पापी माणु देह्य चमत्कार किआं दस्सी सकदा ऐ?” तिन्हां च बैर पैई गैई | JHN	9	17	तिन्हां तिस अन्ने नैं भिरी ग्लाया, तिन्हीं तेरियां अखी खोलियां हन्न | तू तिसदे बारे च क्या ग्लांदा ऐ?” तिन्हीं ग्लाया, सैह भविष्यवक्ता ऐ |” JHN	9	18	अपर यहूदियां जो वसुआस नी होया कि सैह अन्ना था कन्ने हुण दिखदा ऐ, जाह्लू तिकर तिन्हां तिसदे, जिसदी अखी खुली गैइयां थियां, माऊ बुड़े जो सद्दी नैं JHN	9	19	तिन्हां ते पूछ्या, क्या एह तुहां दा पुत्तर ऐ, जिसियो तुहां ग्लांदे हन्न कि अन्ना जम्मेया था?” भिरी हुण सैह किआं दिखदा ऐ?” JHN	9	20	तिसदे माऊ बुड़े जबाब दित्ता, अहां तां जाणदे हन्न कि एह म्हारा जागत ऐ, कन्ने अन्ना जम्मेया था | JHN	9	21	अपर अहां एह नी जाणदे हन्न कि हुण किआं दिखा दा ऐ, कन्ने ना एह जाणदे हन्न कि कुणी  तिसदियां अखी खोलियां | सैह सयाणां ऐ, तिसते पूछी लैया; सैह अपणे बारे च अप्पु ग्लाई दिंगा |” JHN	9	22	एह गल्लां तिसदे माऊ बुड़े इस तांई ग्लाई क्जोकि सैह यहूदियां ते डरदे थे, क्जोकि यहूदी इक्क मत होई चुकेयो थे कि जे  कोई ग्लां कि सैह मसीह ऐ, तां आराधनालय ते कड्डी दित्ता  जाये | JHN	9	23	इसा बजाह ते तिसदे माऊ बुड़ें ग्लाया, सैह सयाणां ऐ तिसते पूछी लैया |” JHN	9	24	ताह्लू तिन्हां तिस माणु जो जेह्ड़ा अन्ना था, दूयी बरी सद्दी नैं तिसियो ग्लाया, परमात्में दी स्तुति कर | अहां तां जाणदे हन्न कि सैह माणु पापी ऐ |” JHN	9	25	तिन्हीं जबाब दित्ता, मैं नी जाणदा कि सैह पापी ऐ या नी; मैं इक्क गल्ल जाणदा कि मैं अन्ना था कन्ने हुण दिखा दा ऐ |” JHN	9	26	तिन्हां तिस नैं भिरी ग्लाया, तिन्हीं तिज्जो नैं क्या कित्या? कन्ने कुस तरांह तेरियां अखी खोलियां?” JHN	9	27	तिन्हीं तिन्हां नैं ग्लाया, मैं तां तुहां ग्लाई तां दित्या, कन्ने तुहां नी सुणया; हुण दूई बरी क्जो सुनणा चाहंदे हन्न? क्या तुहां बी तिसदे चेले होणा चाहंदे हन्न?” JHN	9	28	ताह्लू सैह तिसियो बुरा भला ग्लाई नैं ग्लाये, तू ई तिसदा चेला ऐ, अहां तां मूसा दे चेले हन्न | JHN	9	29	अहां जाणदे हन्न कि परमात्में मूसा नैं गल्लां कित्तियां; अपर तिस माणुये जो नी जाणदे कि कुत्थू दा ऐ |” JHN	9	30	तिन्हीं तिन्हां जो जबाब दित्ता, एह तां हैराणिया दी गल्ल ऐ कि तुहां नी जाणदे कि सैह कुत्थू दा ऐ, तमी तिन्हीं मेरियां अखी खोली दित्तियां | JHN	9	31	अहां जाणदे हन्न कि परमात्मां पापियां दी नी सुणदा, अपर जे  कोई परमात्में दा भक्त होये कन्ने तिसदिया इच्छा पर चलदा ऐ तां सैह तिसदी सुणदा ऐ | JHN	9	32	संसारे दे शुरू ते एह कदी सुनणे च नी आया कि कुणी जन्म दे अन्ने दियां अखी खोलियां  हन्न | JHN	9	33	जे एह माणु परमात्में दे पास्से ते नी होंदा, तां कुच्छ बी नी करी सकदा |” JHN	9	34	तिन्हां तिसजो जबाब दित्ता, तू बिल्कुल पापां च जम्मेया ऐ, तू अहां जो क्या सखांदा ऐ?” कन्ने तिन्हां तिसियो बाहर कड्डी दित्ता | JHN	9	35	यीशुयें सुणया कि तिन्हां तिसियो बाहर कड्डी दित्ता ऐ, कन्ने जाह्लू तिस नैं मुलाकात होई तां ग्लाया, क्या तू परमात्में दे पुत्तरे  पर वसुआस करदा ऐ?” JHN	9	36	तिन्हीं जबाब दित्ता, हे प्रभु सैह कुण ऐ, कि मैं तिस पर वसुआस करें?” JHN	9	37	यीशुयें तिस नैं ग्लाया, तैं तिसियो दिख्या बी ऐ, कन्ने जेह्ड़ा तिज्जो सौगी गल्लां करदा ऐ सैह सैई ऐ |” JHN	9	38	तिन्हीं ग्लाया, हे प्रभु, मैं वसुआस करदा |” कन्ने तिसियो प्रणाम कित्ता | JHN	9	39	ताहलू यीशुयें ग्लाया, मैं इस संसारे च न्याय तांई आया, तां जे जेह्ड़ा नी दिखदे सैह दिखन, कन्ने जेह्ड़े दिखदे हन्न सैह अन्ने होई जांन |” JHN	9	40	जेह्ड़े फरीसी तिस सौगी थे तिन्हां एह गल्लां सुणी नैं तिस नैं ग्लाया, क्या अहां बी अन्ने हन्न?” JHN	9	41	यीशुयें तिन्हां नैं ग्लाया, जे तुहां अन्ने होंदे तां पापी नी होंदे; अपर हुण ग्लांदे हन्न कि अहां दिखदे हन्न, इस तांई तुहां दा पाप बणा रैंह्दा ऐ | JHN	10	1	मैं तुहां नैं सच सच ग्लांदा कि जेह्ड़ा कोई दुरआजे ते भेड़शाला च नी जांदा, अपर कुसी दूये पास्से ते चढ़ी जांदा ऐ, सैह चोर कन्ने डाकू ऐ | JHN	10	2	अपर जेह्ड़ा दुरआजे ते अंदर जांदा ऐ सैह भेडां दा चरवाहा ऐ | JHN	10	3	तिस तांई चौंकीदार दुआरपाल खोली दिंदा ऐ, कन्ने भेडां तिसदी उआज सुणदियां हन्न, कन्ने सैह अपणियां नां लैई नैं सद्दा ऐ कन्ने बाहरेयो लैई जांदा ऐ | JHN	10	4	जाह्लू सैह अपणियां सारियां भेडां जो बाहरेयो कड्डी दिंदा ऐ, तां तिन्हां गां गां चलदा ऐ कन्ने भेडां तिस पंचा पंचा चलदियां हन्न, क्जोकि सैह तिसदिया उआजा पणछैणदियां हन्न | JHN	10	5	अपर एह होरना दे पंचा नी जागियां, अपर तिसते नठगियां, क्जोकि सैह अणजाणा दी उआजा नी पणछैणदियां |” JHN	10	6	यीशुयें तिन्हां नैं एह उदारण ग्लाया, अपर सैह नी समझे कि एह क्या गल्लां हन्न जेह्ड़ा सैह अहां नैं ग्लांदा ऐ | JHN	10	7	ताह्लू यीशुयें तिन्हां नैं भिरी ग्लाया, मैं तुहां नैं सच सच ग्लांदा, भेडां दा दुरआजा मैं ऐ | JHN	10	8	जितणे मिंन्जो ते पैहलें आयेयो सैह सारे चोर कन्ने डाकू हन्न अपर भेडां तिन्हांदी नी सुणी | JHN	10	9	दुरआजा मैं ऐ; जे कोई मेरे दुआरा अंदर जां, तां उद्धार पांगा, कन्ने अंदर बाहर ओंगा जांगा कन्ने घाह पांगा | JHN	10	10	चोर कुसी होर कम्मे तांई नी अपर सिरफ चोरी करणा कन्ने नकसान करणे मकाणे तांई ओंदा ऐ; मैं इसतांई आया कि सैह जिन्दगी पांन, कन्ने मती सारी पांन | JHN	10	11	खरा चरवाहा मैं ऐ; खरा चरवाहा भेडां तांई अपणी जान दिंदा ऐ | JHN	10	12	मजदूर जेह्ड़ा ना चरवाहा ऐ कन्ने न भेडां दा मालक ऐ, भेडिये जो ओंदे दिखी नैं भेडां जो छड्डी नैं नठ्ठी जांदा ऐ; कन्ने भेड़िया तिन्हांजो पकड़दा कन्ने लग्ग लग्ग करी दिंदा ऐ | JHN	10	13	सैह इसतांई नठी जांदा ऐ कि सैह मजदूर ऐ, कन्ने तिस जो भेडां दी फिकर नी | JHN	10	14	खरा चरवाहा मैं ऐ; मैं अपणियां भेडां जो जांणदा ऐ, कन्ने मेरियां भेडां मिन्जो जांणदी हन्न | JHN	10	15	जिआं पिता मिन्जो जाणदा ऐ कन्ने मैं पिता जो जाणदा ऐ कन्ने मैं भेडां तांई अपणी जान दिंदा ऐ | JHN	10	16	मेरियां होर बी भेडां हन्न, जेह्ड़ियां इस भेड़शाला दियां नी | मिन्जो तिन्हां जो बी लैयोणा जरूरी ऐ | सैह मेरी उआज सुणगियां, ताह्लू इक्क ई झुंड कन्ने इक्क गुआला होंगा | JHN	10	17	पिता इस तांई मिन्जो नैं प्यार करदा ऐ कि मैं अपणी जान दिंदा ऐ कि तिसियो भिरी लैई लैं | JHN	10	18	कोई तिसियो मिन्जो ते खोंगा नी, अपर मैं तिसियो अप्पु ई दिंदा ऐ | मिन्जो तिसदे दैणे दा बी हक्क ऐ, कन्ने तिसियो भिरी लैई लैणे दा भी हक्क ऐ : एह हुक्म मिन्जो पिता ते मिलया ऐ | JHN	10	19	इन्हां गल्लां दिया बजाह ते यहूदियां च भिरी बैर पैया | JHN	10	20	तिन्हां च मते ग्लाणा लग्गे, तिस च बुरी आत्मां ऐ, कन्ने सैह पागल ऐ; तिसदी क्जो सुणदे हन्न?” JHN	10	21	होरनी लोकां ग्लाया, एह गल्लां ऐदेय माणु दी नी जिस च बुरी आत्मां होयें | क्या बुरी आत्मां अन्नयां दियां अखी खोली सकदी ऐ?” JHN	10	22	यरूशलेम च समर्पण करणे दा तौआर मनाया जा दा था; कन्ने ठंडी दा मौसम था | JHN	10	23	यीशु मंदरे च सुलैमाने दे बरांडे च टेहला दा था | JHN	10	24	ताह्लू यहूदियां तिसियो आई घेरया कन्ने पूछ्या, तू म्हारे मने जो काह्लू तिकर दुविधा च रखगा? जे तू मसीह ऐ तां अहां नैं साफ साफ ग्लाई दै |” JHN	10	25	यीशुयें तिन्हां जो जबाब दित्ता, “मैं तुहां नैं ग्लाई दित्ता अपर तुहां वसुआस करदे ई नी | जेह्ड़ा कम्म मैं अपणे पिता दे नांये ते करदा सैह ई मेरे गवाह हन्न, JHN	10	26	अपर तुहां इसतांई वसुआस नी करदे क्जोकि मेरियां भेडां च नी हन्न | JHN	10	27	मेरियां भेडां मेरी उआज सुणदियां हन्न; मैं तिन्हां जो जाणदा, कन्ने सैह मिन्जो पचां पचां चलदियां हन्न | JHN	10	28	कन्ने मैं तिन्हां जो सदा दी जिन्दगी दिंदा | सैह कदी खत्म नी होंगी, कन्ने कोई तिन्हां जो मेरे हत्थे ते खोई नी सकदा | JHN	10	29	मेरा पिता जिन्हीं तिन्हां जो मिन्जो दित्ता ऐ, सबना ते बडा ऐ, कन्ने कोई तिन्हां जो पिता दे हत्थे ते खोई नी सकदा JHN	10	30	मैं कन्ने पिता इक्क हन्न |” JHN	10	31	यहूदियां तिसियो मारणे तांई पत्थर चुके | JHN	10	32	इस गल्ला पर यीशुयें तिन्हां नैं ग्लाया, मैं तिज्जो अपणे पिता दे पास्से मते भले कम्म दस्से हन्न; तिन्हां कम्मा च कुस कम्मे तांई तुहां मिन्जो पर पथराव करदे हन्न?” JHN	10	33	यहूदियां तिस जो जबाब दित्ता, खरेयां कम्मा तांई अहां तिज्जो पर पत्थर नी मारदे अपर परमात्में दी निंदा करणे दिया बजाह ते; कन्ने इसतांई कि तू माणु होई नैं अप्पु जो परमात्मां बणादा ऐ | JHN	10	34	यीशुयें तिन्हां जो जबाब दित्ता, क्या तुहां दिया व्यवस्था च नी लिख्या ऐ, मै ग्लाया, तुहां ईश्वर हन्न? JHN	10	35	जे तिन्हीं तिन्हां जो ईश्वर ग्लाया जिन्हां अल्ल परमात्में दा वचन पुज्या ( कन्ने पवित्रशास्त्रे दी गल्ल झूठी नी होई सकदी ), JHN	10	36	तां जिसियो पितें पवित्र बणाई नैं संसारे च घल्लया ऐ, तुहां तिसियो ग्लांदे हन्न, तू निंदा करदा ऐ, इसतांई कि मैं ग्लाया, मैं परमात्में दा पुत्तर ऐ? JHN	10	37	जे मैं अपणे पिता देयां कम्मा नी करदा तां मेरा वसुआस मत करा | JHN	10	38	अपर जे मैं करदा ऐ, तां चाहे मेरा वसुआस बी मत करा, अपर तिन्हां कम्मा दा तां वसुआस करा, तांकि तुहां जाणन कन्ने समझन कि पिता मिन्जो च ऐ कन्ने मैं पिता च ऐ | JHN	10	39	ताह्लू तिन्हां भिरी तिसियो पकड़णे दी कोशस कित्ती अपर सैह तिन्हां दे हत्थे ते निकळी गैया | JHN	10	40	भिरी सैह यरदन दरैयाए दे पार तिसा जगाह चली गैया, जित्थू यूहन्ना पैहलें बपतिस्मा देया करदा था, कन्ने तित्थू ई रैह्या | JHN	10	41	मते लोक तिस अल्ल आई नैं ग्लांदे थे, यूहन्ने तां कोई चमत्कार नी दस्सया, अपर जेह्ड़ा कुच्छ यूहन्ने इसदे बारे च ग्लाया था, सैह सब सच था | JHN	10	42	कन्ने तित्थू मतेयां यीशुये पर वसुआस कित्ता | JHN	11	1	मरियम कन्ने तिसदी बैहण मार्था दे ग्रां बैतनिय्याह दा लाजर नांये दा इक्क माणु बमार था | JHN	11	2	एह सैई मरियम थी जिन्नै प्रभु पर इतर पाई नैं तिसदेयां पैरां जो अपणे बाळां नैं पुंज्जेया था, इसा दा भाऊ लाजर बमार था | JHN	11	3	तिसदियां बैहणा तिसियो सादा घल्लया, हे प्रभु, दिख जिस नैं तू प्यार करदा ऐ सैह बमार ऐ |” JHN	11	4	एह सुणी नैं यीशुयें ग्लाया एह बमारी मौता दी नी; अपर परमात्में दी महिमा तांई ऐ, कि तिसदे दुआरा परमात्में दे पुत्तर दी महिमा होयें |” JHN	11	5	यीशु मार्था कन्ने तिसदी बैहणा कन्ने लाजरे नैं प्यार रखदा था | JHN	11	6	भिरी बी जाह्लू तिन्हीं सुणया कि सैह बमार ऐ, तां जिसा जगाह पर सैह था, तित्थू दो दिन होर रुकी गैया | JHN	11	7	इसदे बाद तिन्हीं चेलयां नैं ग्लाया, ओआ, अहां भिरी यहूदिया जो चलन |” JHN	11	8	चेलयां तिसियो ग्लया, हे रब्बी, हुण तां यहूदी तिज्जो पर पत्थर मारणा चाहंदे थे, कन्ने क्या तू भिरी बी तित्थियो चलेया ऐ?” JHN	11	9	यीशुयें जबाब दित्ता, “क्या दिने दे बाराह घंटे नी होंदे? जे  कोई दिने चलें तां ठोकर नी खांदा, क्जोकि इस संसारे दी लौ दिखदा ऐ | JHN	11	10	जे कोई राती चलें तां ठोकर खांदा ऐ, क्जोकि तिस च लौ नी |”JHN	11	11	तिन्हीं एह गल्लां ग्लाईयां, कन्ने इसदे बाद तिन्हां नैं ग्लाणा लग्गा, म्हारा साथी लाजर सोई गैया ऐ, अपर मैं तिसियो जगाणा चलेया | JHN	11	12	ताह्लू चेलयां तिस नैं ग्लाया, हे प्रभु जे सैह सोई गैया ऐ, तां खरा होई जांगा | JHN	11	13	यीशुयें तां तिसदिया मौता दे बारे च ग्लाया था, अपर सैह समझे कि तिन्हीं निदरां ते सोई जाणे दे बारे च ग्लाया | JHN	11	14	ताह्लू यीशुयें तिन्हां नैं साफ साफ ग्लाई दित्ता, लाजर मरिया; JHN	11	15	कन्ने मैं तुहां दिया बजाह ते खुश ऐ कि मैं तित्थू नी था जिस ते तुहां वसुआस करा | अपर हुण ओआ अहां तिस अल्ल चलिये |” JHN	11	16	ताह्लू थोमा जेह्ड़ा दिदमुस नांये ते जाणेया जांदा ऐ, अपणे साथी चेलयां नैं ग्लाया, “ओआ, अहां बी तिस सौगी मरणे जो चलन |” JHN	11	17	तित्थू पुज्जदेयां ई यीशु जो एह पता लग्गा कि लाजरेयो कब्रा च रखेयो चार दिन होईयो हन्न | JHN	11	18	बैतिनिय्याह यरूशलेम दे नेह्ड़े कोई दो मील दी दूरी पर था | JHN	11	19	मते यहूदी मार्था कन्ने मरियमा अल्ल तिसा दे भाऊ दिया मौता पर दिलासा दैणे तांई आयेयो थे | JHN	11	20	जाह्लू मार्था यीशु दे ओणे दी खबर सुणी तां तिस नैं मिलणा गैई, अपर मरियम घरें बैई रैह्यी | JHN	11	21	मार्था यीशुये नैं ग्लाया, हे प्रभु जे तू ऐत्थू होंदा, तां मेरा भाऊ कदी बी नी मरदा | JHN	11	22	कन्ने हुण बी मैं जाणदी कि जेह्ड़ा कुच्छ तू परमात्में ते मंगगा, परमात्मां तिज्जो दिंगा | JHN	11	23	यीशुयें तिसा नैं ग्लाया, तेरा भाऊ भिरी जिंदा होई जांगा | JHN	11	24	मार्था तिस नैं ग्लाया, “मैं जाणदी ऐ कि आखरी दिने दोवारा जिंदे होणे दे बग्ते पर सैह जिंदा होई जांगा |” JHN	11	25	यीशुयें तिसा नैं ग्लाया, दोवारा जिंदे होणा कन्ने जिन्दगी मैं ई ऐ; जेह्ड़ा कोई मिन्जो पर वसुआस करदा ऐ सैह जे  मरी बी जाये तमी जींगा | JHN	11	26	कन्ने जेह्ड़ा कोई जिंदा ऐ, कन्ने मिन्जो पर वसुआस करदा ऐ, सैह सदा काल तिकर नी मरगा | “क्या तू इसा गल्ला पर वसुआस करदी ऐ |” JHN	11	27	तिन्नै तिस नैं ग्लाया, हां हे प्रभु, मैं वसुआस करदी कि परमात्में दा पुत्तर मसीह जेह्ड़ा संसारे च ओणे आळा था, सैह तू ई ऐ | JHN	11	28	एह ग्लाई नैं सैह चली गैई, कन्ने अपणी बैहण मरियम जो सद्दी नैं डोल करी ग्लाया, “गुरु ऐत्थू ई ऐ कन्ने तिज्जो सद्दा दा ऐ | JHN	11	29	एह सुणदे ई सैह चटपट उठी नैं तिस अल्ल आई | JHN	11	30	यीशु अल्ली ग्रांऐ च नी पुज्या था अपर तिसा जगाह च था जित्थू मार्था तिस नैं मिलियो थी | JHN	11	31	ताह्लू जेह्ड़ा यहूदी तिस सौगी घरे च थे कन्ने तिसायो दिलासा दे दे थे, एह दिखी नैं कि मरियम चटपट उठी नैं बाहर गैई ऐ एह समझन कि सैह कब्रा पर रोणा चलियो ऐ, तां तिसा दे  पंचाह चली पै | JHN	11	32	जाह्लू मरियम तित्थू जाई रैह्यी जित्थू यीशु था, तां तिसियो दिखदे ई तिसदेयां पैरां पैई गैई कन्ने ग्लाया, “हे प्रभु जे  तू ऐत्थू होंदा तां मेरा भाऊ नी मरदा |” JHN	11	33	जाह्लू यीशुयें तिसा जो कन्ने तिन्हां यहूदियां जो जेह्ड़े तिसा सौगी आयेयो थे, रोंदे दिख्या, तां आत्मां च बड़ा भरी उदास कन्ने परेशान होया, JHN	11	34	कन्ने ग्लाया, तुहां तिसियो कुत्थू रखया ऐ?’ तिन्हां तिस नैं ग्लाया, हे प्रभु, चली नैं दिखी लैया |” JHN	11	35	यीशु रोया | JHN	11	36	ताह्लू यहूदी ग्लाणा लग्गे, दिखा, सैह तिस नैं कितणा प्यार रखदा था | JHN	11	37	अपर तिन्हां च कुच्छना ग्लाया, क्या एह जिन्हीं अन्ने दियां अखी खोलियां, एह बी नी करी सकेया कि एह माणु नी मरदा?” JHN	11	38	यीशु मने च भिरी बड़ा ई उदास होई नैं कब्रा पर आया | सैह इक्क खोअ थी कन्ने इक्क पत्थर तिसा पर रखेया था | JHN	11	39	यीशुयें ग्लाया, “पत्थरे टाआ |” तिस मरेयो दी बैहण मार्था तिस नैं ग्लाणा लग्गी, हे प्रभु इस च हुण तां मुश्क ओआ दी ऐ, क्जोकि तिसियो मरेयो चार दिन होई चुकेयो हन्न |” JHN	11	40	यीशुयें तिसा नैं ग्लाया, क्या मैं तिज्जो नैं नी ग्लाया था कि जे तू वसुआस करगी, तां परमात्में दी महिमा जो दिखगी | JHN	11	41	ताह्लू तिन्हां तिस पत्थरेयो टाया | यीशुयें अखी चुकी नैं ग्लाया, हे पिता, मैं तेरा धन्यावाद करदा कि तैं मेरी सुणी लैई ऐ | JHN	11	42	मैं जाणदा था कि तू सदा मेरी सुणदा ऐ, अपर जेह्ड़ी भीड़ अक्खें बक्खें खड़ूतियो ऐ, तिन्हां दिया बजाह ते मैं एह ग्लाया, जिसते कि सैह वसुआस करन कि तैं मिन्जो घल्लया ऐ |” JHN	11	43	एह ग्लाई नैं सैह बड़ी उआजा च जोरे नैं ग्लाया, हे लाजर निकळी आ |” JHN	11	44	जेह्ड़ा मरी गैया था जिसदे हत्थ पैर कफने नैं बन्नेयो थे सैह तिआं  ई निकळी आया, कन्ने तिसदा मुंअ कपड़े नैं लपेटया था | यीशुयें तिन्हां नैं ग्लाया, तिसियो खोली दैया कन्ने जाणा दैया |” JHN	11	45	ताह्लू जेह्ड़े यहूदी मरियमा सौगी आयेयो थे कन्ने तिसदा एह कम्म दिख्या था, तिन्हां च मतेयां तिस पर वसुआस कित्ता | JHN	11	46	अपर तिन्हां च कुच्छ फरीसियां अल्ल जाई नैं यीशु दे कम्मा दी खबर दिंदे | JHN	11	47	इसा गल्ला पर प्रधान याजयां कन्ने फरीसियां महासभा सद्दी, कन्ने ग्लाया, “ अहां करदे क्या हन्न? एह माणु तां मते चमत्कार दस्सादा ऐ | JHN	11	48	जे अहां तिसियो इयां ई छड्डी दैन, तां सबना तिस पर वसुआस करी लैणा, कन्ने रोमी आई नैं म्हारियां जगाह कन्ने जातिआं  दूनी पर हक्क जमाई लैंगे |” JHN	11	49	ताह्लू तिन्हां च काइफा नांये दे इक्की माणुयें जेह्ड़ा तिस साले दा महायाजक था, तिन्हांनैं  ग्लाया, तुहां कुच्छ बी नी जाणदे; JHN	11	50	कन्ने न एह समझदे हन्न कि तुहां तांई एह खरा ऐ कि म्हारे लोकां तांई इक्क माणु मरे, कन्ने सारी जाति खत्म नी होयें |” JHN	11	51	एह गल्ल तिन्हीं आपणियां तरफा ते नी ग्लाई, अपर तिस साले दा महायाजक होई नैं भविष्यवाणीकित्ती, कि यीशु तिसा जाति तांई मरगा | JHN	11	52	कन्ने ना सिरफ़ तिसा जाति तांई, अपर इसतांई बी कि परमात्में दी लग्ग लग्ग औलांदा जो इक्क करी दैं | JHN	11	53	कन्ने तिसी दिने ते सैह तिसियो मकाणे दी योजना बणाणा लग्गे | JHN	11	54	इसतांई यीशु तिस बग्त ते यहूदियां च सरेआम नी चलेया, अपर तित्थू ते बणे दे नैड़े आल्ले प्रदेश दे इफ्राईम नांदे दे इक्की सैहरे जो चली गैया; कन्ने अपणे चेलयां सौगी तित्थू रैह्णा लग्गा | JHN	11	55	यहूदियां दा फसह दा तौआर नैड़ें था, कन्ने मते लोक फसह ते पैहलें देहात सैहरे ते  यरूशलेम सैहरे जो गै कि अप्पु जो शुद्ध कर न | JHN	11	56	कन्ने सैह यीशु जो तोपणा लग्गे कन्ने मंदरे च खड़ौई नैं अप्पु च ग्लाणा लग्गे, तुहां क्या सोचदे हन्न? क्या सैह तौआरे च नी ओंगा?” JHN	11	57	प्रधान याजकां कन्ने फरीसियां एह हुक्म दैई रखेया था कि जे  कोई एह जाणे कि यीशु कतांह ऐ तां दस्सनेयों, तांकि सैह तिसियो पकड़ी सकन | JHN	12	1	यीशु फसह ते छै दिन पैहलें बैतनिय्याह सैहरे च आया जित्थू लाजर था, जिसियो यीशुयें मरेयो च जिंदा कित्या था | JHN	12	2	तित्थू तिन्हां तिस तांई खाणा त्यार कित्ता; कन्ने मार्था सेवा करा दी थी, कन्ने लाजर तिन्हां च इक्क था जेह्ड़े तिस सौगी खाणा बैठया था | JHN	12	3	ताह्लू मरियमा जटामासियां दा आधा किलो कीमती इतर लैई नैं यीशु दे पैरां पर पाया, कन्ने अपणे बाळां नैं तिसदे पैर पुज्जें, कन्ने इतर दी मुश्का नैं घर खुशबूदार होई गैया | JHN	12	4	अपर तिसदे चेलयां च यहूदा इस्कोरियोती नांये दा इक्क चेला जेह्ड़ा तिसियो पकड़ुआणे पर था, ग्लाणा लग्गा, JHN	12	5	एह इतर तीन सौ दीनार च बेचीं नैं कंगाला जो क्जो नी दित्ता गैया?” JHN	12	6	तिन्हीं एह गल्ल इसतांई नी ग्लाई कि तिसियो कंगाला दी फिकर थी अपर इसतांई कि सैह चोर था, कन्ने तिसा अल्ल तिन्हांदी झोली रैंह्दी थी कन्ने तिस च जेह्ड़ा कुच्छ पांदे थे, सैह कड्डी लैंदा था | JHN	12	7	यीशुयें ग्लाया, तिसियो रणा दैया | तिसियो एह मेरे दबणे दे दिने तांई रखणा दैया | JHN	12	8	क्जोकि कंगाल तां तुहां सौगी हमेशा रैंह्दे हन्न, अपर मैं तुहां सौगी हमेशा नी रैंह्गा | JHN	12	9	जाह्लू यहूदियां दी बड़ी भीड़ जाणी गैई कि सैह तित्थू ऐ, तां सैह ना सिरफ़ यीशु दिया बजाह ते आये अपर इसतांई बी कि लाजरे जो दिखन, जिसियो तिन्हीं मरेयां च जिंदा कित्या था | JHN	12	10	ताह्लू प्रधान याजकां लाजरे जो बी मकाणे दी योजना बणाई | JHN	12	11	क्जोकि तिसदिया बजाह ते मते यहूदी चली गै कन्ने यीशु पर वसुआस कित्ता | JHN	12	12	दूयें दिने मतेयां लोकां जेह्ड़े तौआरे च आयेयो थे एह सुणया; कि यीशु यरूशलेम सैहरे च ओआ दा ऐ | JHN	12	13	इसतांई तिन्हां खजूरे दियां डालियां लैइयां कन्ने तिस नैं मिलणे जो निकळे, कन्ने जोर नैं ग्लाणा लग्गे, होशाना ! धन ऐ इस्राएल दा राजा, जेह्ड़ा प्रभु दे नांये ते ओंदा ऐ | JHN	12	14	जाह्लू यीशु जो खोत्ते दा इक्क बच्चा मिलेया; तां सैह तिस पर बैई गैया, जिआं लिखेया ऐ | JHN	12	15	हे सिय्योन दी कुड़ी, मत डर; दिख, तेरा राजा गद्धे दे बच्चे पर चढ़ी नैं ओआ दा ऐ |” JHN	12	16	तिसदे चेले एह गल्लां पैहलें नी समझेयो थे, अपर जाह्लू यीशु दी महिमा प्रकट होई तां तिन्हां जो याद आया कि एह गल्लां तिसदे बारे च लिखियां थियां कन्ने लोकां तिस नैं देह्या दा बर्ताव कित्ता था | JHN	12	17	ताह्लू भीड़ां देयां तिन्हां लोकां गवाही दित्ती, जेह्ड़ा तिस बग्त तिस सौगी थे जाह्लू तिन्हीं लाजरे जो कब्रा ते सद्दी नैं मरेयां च जिंदा कित्या था | JHN	12	18	इसा बजाह ते ई लोक तिस नैं मिलणा आयेयो थे क्जोकि तिन्हां सुणया था कि तिन्हीं एह चमत्कार दस्सया ऐ | JHN	12	19	ताह्लू फरीसियां अप्पु च ग्लाया, “सोच्चा तां सैही कि तुहां ते कुच्छ नी बणी पोंदा | दिखा, संसार तिस पंचा चली पैया ऐ |” JHN	12	20	जेह्ड़े लोक तिस तौआरे च आराधना करणा आयेयो थे तिन्हां च कुच्छ यूनानी थे | JHN	12	21	तिन्हां गलील दे बैतसैदा दे रैहणे आळे फिलिप्पुसे अल्ल आई नैं तिस नैं विणती कित्ती, श्रीमान, अहां यीशुये नैं मिलणा चाहंदे हन्न | JHN	12	22	फिलिप्पुसे आई नैं अन्द्रियासे नैं ग्लाया, ताह्लू अन्द्रियासे कन्ने फिलिप्पुसे जाई नैं यीशु नैं  ग्लाया | JHN	12	23	इस गल्ला पर यीशुयें तिन्हां नैं ग्लाया, सैह बग्त आई गैया ऐ कि माणुये दे पुत्तरे  दी महिमा होयें  | JHN	12	24	मैं तुहां नैं सच सच ग्लांदा कि जाह्लू तिकर कणका दा दाणां जमीना च पैई नैं मरी नी जांदा, सैह किल्ला रैंह्दा ऐ; अपर जाह्लू मरी जांदा ऐ, तां मते दाणे लैयोंदा ऐ | JHN	12	25	जेह्ड़ा अपणियां जान्नी जो प्यारा जाणदा ऐ, सैह तिसियो खोई दिंदा ऐ; कन्ने जेह्ड़ा इस संसारे च अपणियां जान्नी जो प्यारा नी जाणदा ऐ, सैह सदा दी जिन्दगी तांई तिसदी रखवाली करगा | JHN	12	26	जे कोई मेरी सेवा करें, तां मिन्जो पंचा चली पौयें; कन्ने जित्थू मैं ऐ, तित्थू मेरा सेवक बी होंगा | जे कोई मेरी सेवा करें, तां पिता तिसदा आदर करगा | JHN	12	27	हुण मेरा जी परेशान ऐ | इसतांई हुण मैं क्या ग्लां? हे पिता, मिन्जो इस बग्ते ते बचा?’ नी, क्जोकि मैं इसा बजाह ते इस बग्ते जो पुज्जा ऐ | JHN	12	28	हे पिता, अपणे नांये दी महिमा कर |” ताह्लू एह आकाशवाणी होई, मैं तिसदी महिमा कित्ती ऐ, कन्ने भिरी बी करगा |” JHN	12	29	ताह्लू जेह्ड़े लोक खड़ौई नैं सुणा दे थे तिन्हां ग्लाया कि अम्बर गरजेया | दूयां ग्लाया, कोई सुअर्गदूत तिस नैं ग्लाया |” JHN	12	30	इस गल्ला पर यीशुयें ग्लाया, एह उआज मिन्जो तांई नी, अपर तुहां तांई आईयो ऐ | JHN	12	31	हुण इस संसारे दा न्याय होंदा ऐ, हुण इस संसारे दा अधिकारी कड्डी दित्ता जांगा; JHN	12	32	कन्ने मैं जे धरतिया पर ते उचिया जगाह चढ़ाया जांगा, तां सबना जो अप्पु अल्ल खिंजगा |” JHN	12	33	इयां ग्लाई नैं तिन्हीं एह प्रकट करी दित्ता कि सैह कैदयी मौता नैं मरगा | JHN	12	34	इस पर लोकां तिस नैं ग्लाया, अहां व्यवस्था दी एह गल्ल सुणी ऐ कि मसीह हमेशा रैंह्गा, भिरी तू क्जो ग्लांदा ऐ कि माणुये दे पुत्तरे जो उंचे पर चढ़ाया जाणा जरूरी ऐ?” एह माणु दा पुत्तर कुण ऐ?”  JHN	12	35	यीशुयें तिन्हां नैं ग्लाया, जोती हुण थोड़ी देर तिकर तुहां दे बिच ऐ | जाह्लू तिकर जोती तुहां सौगी ऐ ताह्लू तिकर चलदे चला, इयां नी होयें कि नैहरा तुहां जो आई घेरें; जेह्ड़ा नैहरे च चलदा ऐ सैह नी जाणदा कि कतांह चलेया ऐ | JHN	12	36	जाह्लू तिकर जोती तुहां सौगी ऐ, जोतिया पर वसुआस करा तांकि तुहां जोती दी औलाद बणा |” एह गल्लां ग्लाई नैं यीशु चली गैया कन्ने तिन्हां सामणे नी आया | JHN	12	37	तिन्हीं तिन्हां सामणे जो इतणे चमत्कार दस्से, तमी तिन्हां तिस पर वसुआस नी कित्ता; JHN	12	38	तांकि यशायाह भविष्यवक्ता दा वचन पूरा होयें जेह्ड़ा तिन्हीं ग्लाया; “हे प्रभु म्हारे समाचारे  दा कुणी वसुआस कित्ता ऐ? कन्ने प्रभु दा बांई दा जोर कुस पर प्रकट होया ऐ?” JHN	12	39	इसा बजाह ते सैह वसुआस नी करी सके, क्जोकि यशायाहें एह बी ग्लाया; JHN	12	40	तिन्हीं तिन्हां दियां अखी अन्नियां कन्ने तिन्हां दा मन कठोर करी दित्ता ऐ; कुत्की इयां नी होयें कि सैह अखी नैं दिखन कन्ने मन नैं समझन, कन्ने फिरन, कन्ने मैं तिन्हां जो ठीक करां |” JHN	12	41	यशायाहें एह गल्लां इसतांई ग्लाईयां कि तिन्हीं तिसदी महिमा दिखी, कन्ने तिन्हीं तिसदे बारे च गल्लां कित्तियां | JHN	12	42	तमी अधिकारियां च मतेयां तिस पर वसुआस कित्ता, अपर फरीसियां दिया बजाह ते नी मनदे थे, कुत्की इयां नी होयें कि सैह अरधानालय च ते कड्डे जांन; JHN	12	43	क्जोकि परमात्में दी तरफा दी महिमा ते जादा तिन्हां जो माणुआं दी तरफा दी महिमा जादा प्यारी लगदी थी | JHN	12	44	यीशुयें जोरे नैं ग्लाया, जेह्ड़ा मिन्जो पर वसुआस करदा ऐ, सैह मिन्जो पर नी अपर मिन्जो घल्लणे आळे पर वसुआस करदा ऐ | JHN	12	45	कन्ने जेह्ड़ा मिन्जो दिखदा ऐ, सैह मेरे घल्लणे आळे जो दिखदा ऐ | JHN	12	46	मैं संसारे च जोती होई नैं आया ऐ, तांकि जेह्ड़ा कोई मिन्जो पर वसुआस करें सैह नैहरे च नी रैंह्य | JHN	12	47	जे कोई मेरियां गल्लां सुणी नैं नी मने, तां मैं तिसियो अपराधी नी ठहरांदा; क्जोकि मैं संसारे जो अपराधी ठहराणे तांई नी, अपर संसारे दा उद्धार करणे तांई आया ऐ | JHN	12	48	जेह्ड़ा मिन्जो तुच्छ जाणदा ऐ कन्ने मेरियां गल्लां स्वकार नी करदा ऐ तिसजो अपराधी ठहराणे आळा तां इक्क ऐ; मतलब जेह्ड़ा वचन मैं ग्लाया ऐ, सैई पिछले दिना चतिसियो अपराधी ठहरांगा | JHN	12	49	क्जोकि मैं ने अपणिया तरफा ते गल्लां नी कित्तियां; अपर पिता जिन्हीं मिन्जो घल्लया ऐ तिन्हीं मिन्जो हुक्म दित्ता ऐ कि क्या क्या ग्लां कन्ने क्या क्या बोलें?” JHN	12	50	कन्ने मैं जाणदा कि तिसदा हुक्म सदा दी जिन्दगी ऐ | इसतांई मैं जेह्ड़ा कुच्छ ग्लांदा ऐ, सैह जिआं पिता नैं मिन्जो नैं ग्लाया ऐ तिआं ई ग्लांदा ऐ |” JHN	13	1	फसह दे तौआरे ते पैहलें, जाह्लू यीशुये पता लग्गा कि मेरा सैह बग्त आई पुज्जया ऐ कि संसारे छड्डी नैं पिता अल्ल जां, तां अपणेयां लोकां नैं जेह्ड़े संसारे च थे जिआं प्यार सैह करदा था, अंत तिकर तिआं ई प्यार करदा रैह्या | JHN	13	2	जाह्लू सैतान शमौने दे पुतरें यहूदा इस्करियोतिये दे मने च एह पाई चुकेया था कि तिसियो पकड़ुआये तां खाणे दे बग्त, JHN	13	3	यीशुयें, एह जाणी नैं कि पितें सारा कुच्छ मेरे हत्थे च करी दित्ता ऐ कन्ने मैं परमात्में पास्से ते आया ऐ कन्ने परमात्में अल्ल जांदा | JHN	13	4	खाणा खाई नैं सैह उठया अपणे पराले आल्ले कपड़े खोली दित्ते, कन्ने तौलिया लैई नैं अपणा लक्क बन्नया | JHN	13	5	ताह्लू भांडे च पाणी भरी नैं चेलयां दे पैरां धोणा कन्ने जेह्ड़ा तौलिया नैं तिसदे लक्के बन्नया था तिस नैं पुंज्जणा लग्गा | JHN	13	6	जाह्लू यीशु शमौन पतरसे अल्ल आया, ताह्लू पतरसें तिसियो ग्लाया, हे प्रभु, क्या तू मेरे पैरां धोंणा लगेया ऐ | JHN	13	7	यीशुयें तिस जो जबाब दित्ता, जेह्ड़ा मैं करदा, तू तिसियो अल्ली नी जाणदा, अपर इसदे बाद समझी जांगा |” JHN	13	8	पतरसें तिस नैं ग्लाया, तू मेरे पैरां कदी नी धोई सकगा |” एह सुणी नैं यीशुयें तिस नैं ग्लाया, “जे मैं तिज्जो नी धोयें, तां मिन्जो नैं तेरा कुच्छ बी हेस्सा नी |” JHN	13	9	शमौन पतरसें तिस नैं ग्लाया, हे प्रभु, तां मेरे पैर ई नी, अपर हत्थ कन्ने मुंडे बी धोई दे |” JHN	13	10	यीशुयें तिस नैं ग्लाया, “जेह्ड़ा नौई चुकेया ऐ तिसियो पैरां छड्डी होर कुच्छ धोणे दी जरूरत नी, अपर सैह बिल्कुल शुद्ध ऐ; कन्ने तुहां शुद्ध हन्न, अपर सारे दे सारे शुद्ध नी |” JHN	13	11	सैह तां अपणे पकड़ुआणे आळे जो जाणदा था, इसतांई तिन्हीं ग्लाया, "तुहां सारे दे सारे शुद्ध नी |JHN	13	12	जाह्लू सैह तां तिन्हां दे पैरां धोई बैठा, कन्ने अपणे कपड़े पैहनी नैं भिरी बैई गैया, तां तिन्हां नैं  ग्लाणा लग्गा, क्या तुहां समझे कि मैं तुहां नैं क्या कित्ता? JHN	13	13	तुहां मिन्जो गुरु कन्ने प्रभु ग्लांदे हन्न कन्ने ठीक ई ग्लांदे हन्न, क्जोकि मैं सैई ऐ | JHN	13	14	जे मैं प्रभु कन्ने गुरु होई नैं तुहां दे पैर धोत्ते, तां तुहां जो बी इक्की दूये दे पैर धोणा चाइदे | JHN	13	15	क्जोकि मैं तुहां जो नमूना दस्सी दित्ता ऐ कि जिआं मैं तुहां नैं कित्ता ऐ, तुहां बी तिआं  ई करा करा | JHN	13	16	मैं तुहां नैं सच सच ग्लांदा, नौकर अपणे मालके ते बडा नी, कन्ने नी घल्लया होया अपणे घल्लणे आळे ते | JHN	13	17	तुहां एह गल्लां जाणदे हन्न, कन्ने जे  तिन्हां पर चलन तां सुखी हन्न | JHN	13	18	मैं तुहां सबना दे बारे च नी ग्लांदा; जिन्हां जो मैं चुणी लेया ऐ, तिन्हां जो मैं जाणदा; अपर एह इसतांई ऐ कि पवित्रशास्त्रे दा एह वचन पूरा होयें, जेह्ड़ा मेरी रोटी खांदा ऐ, तिन्हीं मिन्जो पर लत्त चुकी | JHN	13	19	हुण मैं तिसदे होणे ते पैहलें तुहां जो ग्लांदा कि जाह्लू एह होई जाये तां तुहां वसुआस करा कि मैं सैई ऐ | JHN	13	20	मैं तुहां नैं सच सच ग्लांदा कि जेह्ड़ा मेरे घल्लेयो जो ग्रहण करदा ऐ, सैह मिन्जो ग्रहण करदा ऐ; कन्ने जेह्ड़ा मिन्जो ग्रहण करदा ऐ, सैह मेरे घल्लणे आळे जो ग्रहण करदा ऐ | JHN	13	21	एह गल्लां ग्लाई नैं यीशु आत्मां च परेशान होया कन्ने एह गवाही दित्ती, मैं तुहां नैं सच सच ग्लांदा कि तुहां च इक्क मिन्जो पकड़ुआंगा |” JHN	13	22	चेले शक करी नैं कि सैह कुस दे बारे च ग्लांदा ऐ, इक्की दूये बक्खी दिखणा लग्गे | JHN	13	23	तिसदे चेलयां च इक्क जिसियो यीशु प्यार करदा था, यीशु दी छातिया पास्से झुकी नैं बैठया था | JHN	13	24	शमौन पतरसें तिस बक्खी इशारा करी नैं तिसते पूछ्या, दस्स तां, सैह कुस दे बारे च ग्लादा ऐ | JHN	13	25	ताह्लू तिन्हीं तिस साइयां यीशु दी छातिया बक्खी झुकी नैं तिसते पूछ्या, “हे प्रभु सैह कुण ऐ?” JHN	13	26	यीशुयें जबाब दित्ता, जिसियो मैं एह रोटी दा टुकड़ा डुबाई नैं दिंगा सैई ऐ | कन्ने तिन्हीं टुकड़ा डुबाई नैं शमौन इस्करियोती दे पुत्तर यहूदा जो दित्ता | JHN	13	27	टुकडा लैंदे ई सैतान तिस च समाईया | ताह्लू यीशुयें तिस नैं ग्लाया, जेह्ड़ा तू करा दा ऐ, तौली कर |” JHN	13	28	अपर बैठणे आळेयां च कुणी नी जाणेयां कि तिन्हीं एह गल्ल तिस नैं क्जो ग्लाई | JHN	13	29	यहूदा अल्ल झोली रैंह्दी थी इसतांई कुच्छना चेलयां समझया कि यीशु तिस नैं ग्ला दा ऐ कि जेह्ड़ा कुच्छ अहां जो तौआरे बासती चाइदा सैह मूलें लैन, या एह कि कंगाला जो कुच्छ दैन | JHN	13	30	सैह टुकड़ा लैई नैं ताह्लू ई बाहरेयो चली गैया; कन्ने एह राती दा बग्त था | JHN	13	31	जाह्लू सैह बाहरेयो चली गैया तां यीशुयें ग्लाया, “हुण माणुये दे पुत्तरे  दी महिमा होई ऐ, कन्ने परमात्में दी महिमा तिस च होई ऐ; JHN	13	32	जे तिस च परमात्में दी महिमा होई,] तां परमात्मां बी अप्पु च तिसदी महिमा करगा कन्ने तौली करगा | JHN	13	33	हे जागतो, मैं होर थोड़ी देर तुहां अल्ल ऐ : भिरी तुहां मिन्जो तोपगे, कन्ने जिआं मैं यहूदियां नैं ग्लाया, जित्थू मैं चलेया ऐ तित्थू तुहां नी आई सकदे, तिआं ई मैं हुण तुहां नैं बी ग्लांदा | JHN	13	34	मैं तुहां जो इक्क नौआ हुक्म दिंदा कि इक्की दूये नैं प्यार रखा; जिआं मैं तुहां नैं प्यार रखेया ऐ, तिआं  ई तुहां बी इक्की दूये नैं प्यार करा | JHN	13	35	जे अप्पु च प्यार रखगे, तां इसते सारे जाणगे कि तुहां मेरे चेले हन्न |” JHN	13	36	शमौन पतरसें तिस नैं ग्लाया, हे प्रभु तू कुत्थू चलया ऐ?” यीशुयें जबाब दित्ता, जित्थू मैं चलेया औत्थू तू अल्ली मिन्जो पंचा आई नी सकदा; अपर इसदे बाद मिन्जो पंचा ओंगा |” JHN	13	37	पतरसें तिस नैं ग्लाया, हे प्रभु, हुण मैं तिज्जो पचां क्जो नी आई सकदा? मैं तां तिज्जो तांई अपणी जान बी दैई दिंगा |” JHN	13	38	यीशुयें जबाब दित्ता, “क्या तू मिन्जो तांई अपणी जान दिंगा? मैं तिज्जो नैं सच सच ग्लांदा कि कुक्ड़ बांग नी दिंगा जाहलू तिकर तैं तीन बरी मिन्जो ते मुकरी नी जांगा | JHN	14	1	तुहां दा मन परेशान ना होयें; परमात्में पर वसुआस रखा कन्ने मिन्जो पर बी वसुआस रखा | JHN	14	2	मेरे पिता दे घरें मतेयां जो रैह्णे दी जगाह ऐ, जे नी होंदी तां मैं तुहां नैं ग्लाई दिंदा; क्जोकि मैं तुहां तांई जगाह त्यार करणा चलेया | JHN	14	3	कन्ने जे मैं जाई नैं तुहां तांई जगाह त्यार करें, तां भिरी आई नैं तुहां जो अप्पु सौगी औत्थू लैई जांगा कि जित्थू मैं रैंह तित्थू तुहां बी रैह्या | JHN	14	4	जित्थू मैं चलेया तुहां तित्थू दा रस्ता जाणदे हन्न |” JHN	14	5	थोमें तिस नैं ग्लाया, हे प्रभु, अहां नी जाणदे कि तू कुत्थू चलेया ऐ; तां रस्तेयो किआं जाणन?” JHN	14	6	यीशुयें तिस नैं ग्लाया, रस्ता कन्ने सच कन्ने जिन्दगी मैं ऐ; मिन्जो बगैर कोई बी पिता अल्ल नी पुज्जी सकदा JHN	14	7	जे तुहां मिन्जो जाणेया होंदा, तां मेरे पिता जो बी जाणदे; कन्ने हुण तिसियो जाणदे हन्न, कन्ने तिसियो दिख्याबी ऐ |” JHN	14	8	फिलिप्पुसें तिस नैं ग्लाया, हे प्रभु, पिता जो अहां जो दस्सी दै, ऐही म्हारे तांई बोह़त ऐ | JHN	14	9	यीशुयें तिस नैं ग्लाया, “हे फिलिप्पुस, मैं इतणे दिना ते तुहां सौगी, कन्ने क्या तू मिन्जो नी जाणदा? जिन्हीं मिन्जो दिख्याऐ तिन्हीं पिता जो दिख्याऐ | तू क्जो ग्ला दा ऐ कि पिता जो अहां जो दस्स? JHN	14	10	क्या तू वसुआस नी करदा कि मैं पिता च ऐ कन्ने पिता मिन्जो च ऐ; एह गल्लां जेह्ड़ियां मैं तुहां नैं ग्लांदा, अपणियां तरफा ते नी ग्लांदा, अपर पिता मिन्जो च रैह्यी नैं अपणेयां कम्मा करदा ऐ | JHN	14	11	मेरा वसुआस करा कि मैं पिता च ऐ कन्ने पिता मिन्जो च ऐ; नी तां कम्मा दिया बजाह ते मेरा वसुआस करा | JHN	14	12	मैं तुहां नैं सच सच ग्लांदा कि जेह्ड़ा मिन्जो पर वसुआस करदा ऐ, एह कम्म जेह्ड़े मैं करदा सैह बी करगा, अपर इन्हां ते बी बडे कम्म करगा, क्जोकि मैं पिता अल्ल चलेया | JHN	14	13	जेह्ड़ा कुच्छ तुहां मेरे नांये ते मंगगे, सैई मैं करगा कि पुत्तरे दिया बजाह ते पिता दी महिमा होयें | JHN	14	14	जे तुहां मिन्जो ते मेरे नांये ते कुच्छ मंगगे, तां मैं तिसियो करगा | JHN	14	15	जे तुहां मिन्जो नैं प्यार रखदे हन्न, तां मेरे हुक्मा जो मनगे | JHN	14	16	मैं पिता नैं विणती करगा, कन्ने सैह तुहां जो इक्क होर सहायक दिंगा कि सैह हमेशा तुहां सौगी रैंह | JHN	14	17	मतलब सच दा आत्मां, जिसियो संसार ग्रहण नी करी सकदा, क्जोकि सैह ना तिसियो दिखदा ऐ कन्ने ना तिसियो जाणदा ऐ; तुहां तिसियो जाणदे हन्न, क्जोकि सैह तुहां सौगी रैंह्दा ऐ, कन्ने सैह तुहां च होंगा | JHN	14	18	मैं तुहां जो अनाथ नी छडगा, मैं तुहां अल्ल ओंदा ऐ | JHN	14	19	कन्ने थोड़ी देर रैह्यी गैई ऐ कि भिरी संसार मिन्जो नी दिखगा, अपर तुहां मिन्जो दिखगे; इसतांई कि मैं जिंदा ऐ, तुहां बी जिंदे रैंह्गे | JHN	14	20	तिस दिन तुहां जाणी लैंगे कि मैं अपणे पिता च ऐ, कन्ने तुहां मिन्जो च, कन्ने मैं तुहां च | JHN	14	21	जिस अल्ल मेरे हुक्म हन्न कन्ने सैह तिन्हां जो मनदा ऐ, सैई मिन्जो नैं प्यार रखदा ऐ; कन्ने जेह्ड़ा मिन्जो नैं प्यार रखदा ऐ तिस नैं मेरा पिता प्यार करगा, कन्ने मैं तिस नैं प्यार रखगा कन्ने अप्पु जो तिस पर प्रकट करगा | JHN	14	22	तिस यहूदें जेह्ड़ा इस्करियोती नी था, तिस नैं ग्लाया, “हे प्रभु, क्या होया कि तू अप्पु जो अहां पर प्रकट करणा चाहंदा ऐ कन्ने संसारे पर नी?” JHN	14	23	यीशुयें तिस जो जबाब दित्ता, “जे कोई मिन्जो नैं प्यार रखगा तां सैह मेरे वचना जो मनगा, कन्ने मेरा पिता तिस नैं प्यार रखगा, कन्ने अहां तिस अल्ल ओंगे कन्ने तिस सौगी रैंह्गे | JHN	14	24	जेह्ड़ा मिन्जो नैं प्यार नी रखदा, सैह मेरेयां वचना नी मंनदा; कन्ने जेह्ड़ा वचन तुहां सुणदे हन्न सैह मेरा नी अपर पिता दा ऐ, जिन्हीं मिन्जो घल्लया | JHN	14	25	एह गल्लां मैं तुहां सौगी रैंह्दे होये तुहां नैं ग्लाईयां | JHN	14	26	अपर सहायक मतलब पवित्र आत्मां जिसियो पिता मेरे नांये ते घल्लगा, सैह तुहां जो सारियां  गल्लां सखांगा, कन्ने जेह्ड़ा कुच्छ मैं तुहां नैं ग्लाया ऐ सैह सारा तुहां जो याद करांगा | JHN	14	27	मैं तुहां जो शांति दैई नैं जांदा, मैं अपणी शांति तुहां जो दिंदा, जिआं संसार दिंदा ऐ, तुहां जो नी दिंदा : तुहां दा मन परेशान नी होयें कन्ने नी डरे | JHN	14	28	तुहां सुणेया कि मैं तुहां नैं ग्लाया, मैं चली पैया, कन्ने तुहां अल्ल भिरी ओंगा | जे  तुहां मिन्जो नैं प्यार रखदे, तां इसा गल्ल ते खुश होंदे कि मैं पिता अल्ल चली पैया, क्जोकि पिता मिन्जो ते बडा ऐ | JHN	14	29	कन्ने मैं हुण इसदे होणे ते पैहलें तुहां नैं ग्लाई दित्या ऐ, कि जाह्लू सैह होई जाये, तां तुहां वसुआस करन |JHN	14	30	मैं हुण तुहां नैं होर मत्तियां गल्लां नी करगा, क्जोकि इस संसारे दा अधिकारी ओआ दा ऐ | मिन्जो पर तिसदा कोई हक्क नी; JHN	14	31	अपर एह इसतांई होंदा ऐ कि संसार जाणे कि मैं पिता नैं प्यार रखदा ऐ, कन्ने जिआं पितें मिन्जो हुक्म दित्या मैं तिआं ई करदा | उठा, ऐत्थू ते चलदे | JHN	15	1	सच्ची अंगूरा दी बेल मैं ऐ, कन्ने मेरा पिता जमीदार ऐ |  JHN	15	2	जेह्ड़ी डाळी मिन्जो च ऐ कन्ने नी फलदी ऐ, तिसायो सैह बडदा ऐ जेह्ड़ी फळदी ऐ तिसायो छांटदा तांकि होर फळें | JHN	15	3	तुहां तां तिस वचने दिया बजाह ते जेह्ड़ा मैं तुहां नैं ग्लाया ऐ, शुद्ध हन्न | JHN	15	4	तुहां मिन्जो च बणी रैह्या, कन्ने मैं तुहां च | जिआं डाळी जे अंगूरा दी बेली च बणी नी रैह्य तां अप्पु ते नी फळी सकदी, तिआं ई तुहां बी जे मिन्जो च बणी नी रैह्न तां नी फळी सकदी | JHN	15	5	मैं अंगूरा दी बेल ऐ तुहां डाळियां हन्न | जेह्ड़ा मिन्जो च बणया रैंह्दा ऐ कन्ने मैं तिस च, सैह मते फळ दिंदा ऐ, क्जोकि मिन्जो ते बक्ख होई नैं तुहां कुच्छ बी नी करी सकदे | JHN	15	6	जे कोई मिन्जो च बणया नी रैह्य, तां सैह डाळिया साइयां सट्टेया जांदा, कन्ने सूकी जांदा ऐ; कन्ने लोक तिन्हां जो बटीणी नैं अग्गी च पाई दिंदे हन्न, कन्ने सैह फकूई जांदी ऐ | JHN	15	7	जे तुहां मिन्जो च बणी रैह्या कन्ने मेरा वचन तुहां च बणया रैह्य, तां जेह्ड़ा मंगणा चान कन्ने सैह तुहां तांई होई जांगा | JHN	15	8	मेरे पिता दी महिमा इसी तेहोंदी ऐ कि तुहां मता सारा फळ लैयोन तांई तुहां मेरे चेले होंगे | JHN	15	9	जिआं पितें मिन्जो नैं प्यार रखेया, तिआं ई मैं तुहां नैं प्यार रखेया; मेरे प्यारे च बणी रैह्या | JHN	15	10	जे तुहां मेरे हुक्मां जो मनगे, तां मेरे प्यारे च बणी रैह्गे; जिआं कि मैं अपणे पिता दे हुक्मां जो मानया ऐ, कन्ने तिसदे प्यारे च बणी रैह्दा ऐ | JHN	15	11	मैं एह गल्लां तुहां नैं इसतांई ग्लांईयां हन्न, कि मेरी खुशी तुहां च बणी रैह्य, कन्ने तुहां दी खुशी पूरी होई जां | JHN	15	12	मेरे हुक्म एह ऐ, कि जिआं मैं तुहां नैं प्यार रखेया, तिआं ई तुहां बी इक्की दूये नैं प्यार रखा | JHN	15	13	इसते बडा प्यार कुसी दा नी कि कोई अपणे साथियां तांई अपणी जान दैं | JHN	15	14	जेह्ड़ा हुक्म मैं तुहां जो दित्या, जे तिसियो मना तां तुहां मेरे साथी हन्न | JHN	15	15	हुण ते मैं तुहां जो नौकर नी ग्लांगा, क्जोकि नौकर नी जाणदा कि तिसदा मालक क्या करदा ऐ; अपर मैं तुहां जो साथी ग्लाया ऐ, क्जोकि मैं जेह्ड़ियां गल्लां अपणे पिता ते सुणियां , सैह सारियां दस्सी दित्तियां | JHN	15	16	तुहां मिन्जो नी चुणया अपर मैं तुहां जो चुणया ऐ कन्ने तुहां जो न्युक्त कित्या कि तुहां जाई नैं फळ लैयोआ कन्ने तुहां दा फळ बणी रैह्य, कि तुहां मेरे नांये ते जेह्ड़ा कुच्छ पिता ते मंगगे, सैह तुहां जो दें | JHN	15	17	इन्हां गल्लां दे हुक्म मैं तुहां जो इसतांई दित्ते कि तुहां इक्की दूये नैं प्यार रखन | JHN	15	18	जे संसार तुहां नैं बैर रखदा ऐ, तां तुहां जाणदे हन्न कि तिन्हीं तुहां ते पैहलें मिन्जो नैं बैर रखेया | JHN	15	19	जे तुहां संसारे दे होंदे, तां संसार अपणेयां नैं प्यार रखदा; अपर इसा बजाह ते कि तुहां संसारे दे नी, अपर मैं तुहां जो संसारे ते चुणी लैया ऐ, इसतांई संसार तुहां नैं बैर रखदा ऐ | JHN	15	20	जेह्ड़ी गल्ल मैं तुहां नैं ग्लाईयो थी, नौकर अपणे मालके ते बडा नी होंदा, तिस जो याद रक्खा | जे तिन्हां मिन्जो सताया, तां तुहां जो बी सतांगे; जे तिन्हांमेरी गल्ल मन्नी, तां तुहां दी बी मनगे | JHN	15	21	अपर एह सारा कुच्छ सैह मेरे नांये दिया बजाह ते तुहां नैं करगे, क्जोकि सैह मेरे घल्लणे आळे जो नी जाणदे | JHN	15	22	जे मैं नी ओंदा कन्ने तिन्हां नैं गल्लां नी करदा, अपर हुण तिन्हां अल्ल तिन्हां दे पापे तांई कोई भाना नी तां | JHN	15	23	जेह्ड़ा मिन्जो नैं बैर रखदा ऐ, सैह मेरे पिता नैं बी बैर रखदा ऐ | JHN	15	24	जे मैं तिन्हां च सैह कम्म नी करदा जेह्ड़े होर कुणी नी कित्ते, तां सैह पापी नी होंदे; अपर हुण तां तिन्हां मिन्जो कन्ने मेरे पिता दूनी जो दिख्या कन्ने दूनी नैं बैर रखेया | JHN	15	25	एह इसतांई होया कि सैह वचन पूरा होयें, जेह्ड़ा तिन्हां दिया व्यवस्था च लिख्या ऐ, तिन्हां  मिन्जो नैं बेकार बैर कित्ता | JHN	15	26	अपर जाह्लू सैह सहायक ओंगा, जिसियो मैं तुहां अल्ल पिता दे पास्से ते घल्लगा मतलब सच दा आत्मां जेह्ड़ा पिता दे पास्से ते निकळदा ऐ, तां मेरी गवाही दिंगा | JHN	15	27	कन्ने तुहां बी मेरे गवाह होन क्जोकि तुहां शुरू ते मिन्जो सौगी रैह्यो | JHN	16	1	एह गल्लां मैं तुहां नैं इसतांई ग्लाईयां कि तुहां ठोकर नी खान | JHN	16	2	सैह तुहां जो आराधनालयां ते कड्डी दिंगे, अपर सैह बग्त ओआ दा ऐ, कि जेह्ड़ा कोई तुहां जो मारी दिंगा सैह समझगा कि मैं परमात्में दी सेवा करदा | JHN	16	3	इयां सैह इसतांई करगे कि तिन्हां ना पिता जो जाणेया ऐ कन्ने ना मिन्जो जाणदे हन्न | JHN	16	4	अपर एह गल्लां मैं ने इसतांई तुहां नैं ग्लाईयां, कि जाह्लू इन्हां दा बग्त ओयें तां तुहां जो याद आई जां कि मैं तुहां नैं पैहलें ई ग्लाई दित्या था | मैं शुरू च तुहां नैं एह गल्लां इसतांई नी ग्लाईयां क्जोकि मैं तुहां सौगी था | JHN	16	5	अपर हुण मैं अपणे घल्लणे आळे अल्ल चलेया; कन्ने तुहां च कोई मिन्जो ते नी पूछ दा, तू कुत्थू चलेया ऐ?” JHN	16	6	अपर मैं जेह्ड़ियां एह गल्लां तुहां नैं ग्लाईयां हन्न, इसतांई तुहां दा मन दुखे नैं भरौई गैया ऐ | JHN	16	7	तमी मैं तुहां नैं सच ग्लांदा कि मेरा जाणा तुहां तांई खरा ऐ, क्जोकि जे मैं नी जां तां सैह सहायक तुहां अल्ल नी ओंगा; अपर जे  मैं जां, तां तिसियो तुहां अल्ल घल्लगा | JHN	16	8	जाह्लू सैह ओंगा तां पाप कन्ने धार्मिकता कन्ने न्याय दे बारे च संसारे दा शक दूर करगा; JHN	16	9	पाप दे बारे च इसतांई कि सैह मिन्जो पर वसुआस नी करदे | JHN	16	10	कन्ने धार्मिकता दे बारे च इसतांई कि मैं पिता अल्ल चलेया, कन्ने तुहां मिन्जो भिरी नी दिखगे; JHN	16	11	न्याय दे बारे च इसतांई कि संसारे दा अधिकारी अपराधी ठहराया गैया ऐ | JHN	16	12	मिन्जो तुहां नैं होर बी मत्तियां गल्लां ग्लाणियां हन्न, अपर हुण तुहां तिन्हां जो सैई नी सकदे | JHN	16	13	अपर जाह्लू सैह मतलब सच दा आत्मां ओंगा, तां तुहां जो सारा सचाईया दा रस्ता दस्सगा, क्जोकि सैह अपणे पास्से ते नी ग्लांगा अपर जेह्ड़ा कुच्छ सुणगा सैई ग्लांगा, कन्ने ओणेआळियां गल्लां तुहां नैं दस्सगा | JHN	16	14	सैह मेरी महिमा करगा, क्जोकि सैह मेरियां गल्लां तेई लैई नैं तुहां जो दस्सगा | JHN	16	15	जेह्ड़ा कुच्छ पिता दा ऐ, सैह सारा मेरा ऐ; इसतांई मैं ग्लाया कि सैह मेरियां गल्लां ते लैई नैं तुहां जो दस्सगा | JHN	16	16	थोड़िया देरा बाद तुहां मिन्जो नी दिखगे, कन्ने भिरी थोड़ी देरा बाद मिन्जो दिखगे |” JHN	16	17	ताह्लू तिसदे कुच्छना चेलयां अप्पु च ग्लाया, एह क्या ऐ जेह्ड़ा सैह अहां नैं ग्लांदा ऐ, थोड़िया देरा बाद तुहां मिन्जो नी दिखगे, कन्ने भिरी थोड़िया देरा बाद मिन्जो दिखगे?’ कन्ने एह इसतांई कि मैं पिता अल्ल चलेया | JHN	16	18	ताह्लू तिन्हां ग्लाया, एह थोड़ी देरा बाद जेह्ड़ा सैह ग्लांदा ऐ, क्या गल्ल ऐ, अहां नी जाणदे कि सैह क्या ग्लांदा ऐ |” JHN	16	19	यीशुयें एह जाणी नैं कि सैह मिन्जो ते पूछणा चाहंदे हन्न, तिन्हां नैं ग्लाया, क्या तुहां अप्पु च मेरिया इसा गल्ला दे बारे च पूछ गिच्छ करा दे हन्न, थोड़िया देरा बाद तुहां मिन्जो नी दिखगे, कन्ने भिरी थोड़िया देरा बाद मिन्जो दिखगे? JHN	16	20	मैं तुहां नैं सच सच ग्लांदा कि तुहां रोंगे कन्ने भिरी दुख मनागे, अपर संसार खुश मनागा; तुहां जो दुख होंगा, अपर तुहां दुख खुशिया च बदली जांगा | JHN	16	21	प्रसूता दे बग्त जणांसा जो दुख होंदा ऐ, क्जोकि तिसा दा दुखे दा बग्त आई पुज्जया ऐ, अपर जाह्लू सैह जागते जो जन्म दैई दिंदी ऐ, तां इसा खुशिया च कि संसारे च इक्क माणु पैदा होया, तिस पीड़ा जो भिरी याद नी करदी | JHN	16	22	तिआं ई तुहां जो बी हुण तां दुख ऐ, अपर मैं तुहां नैं भिरी मिलगा कन्ने तुहां दे मने च खुशी आई जांगी; कन्ने तुहां दिया खुशिया जो कोई तुहां ते खोई नी लैंगा | JHN	16	23	तिस दिने तुहां मिन्जो ते कुच्छ नी पूछगे | मैं तुहां नैं सच सच ग्लांदा, जे पिता ते कुच्छ मंगगे, तां सैह मेरे नांये ते तुहां जो दिंगा | JHN	16	24	अल्ली तिकर तुहां मेरे नांये ते कुच्छ नी मंगया; मंगगे तां पांगे तांकि तुहां दी खुशी पूरी होई जाये | JHN	16	25	मैं एह गल्लां तुहां नैं उदारणा च ग्लाईयां हन्न, अपर सैह बग्त ओंदा ऐ कि मैं तुहां नैं भिरी उदारणा च नी ग्लांगा, अपर खुली नैं तुहां जो पिता दे बारे च दस्सगा | JHN	16	26	तिस दिन तुहां मेरे नांये ते मंगगे; कन्ने मैं तुहां नैं एह नी ग्लांदा कि मैं तुहां तांई पिता नैं विणती करगा; JHN	16	27	क्जोकि पिता तां अप्पु ई तुहां नैं प्यार रखदा ऐ, इसतांई कि तुहां मिन्जो नैं प्यार रखेया ऐ कन्ने एह बी वसुआस कित्या ऐ कि मैं पिता दे पास्से ते आया | JHN	16	28	मैं पिता दे पास्से ते संसारे च आया; मैं भिरी संसारे जो छड्डी नैं पिता अल्ल चलेया |” JHN	16	29	तिसदे चेलयां ग्लाया, दिख, हुण तां तू खुली नैं ग्लांदा ऐ, कन्ने कोई उदारण नी ग्लांदा | JHN	16	30	हुण अहां जाणी गैयो हन्न, कि तू सब कुच्छ जाणदा ऐ, कन्ने इसदी जरूरत नी कि कोई तिज्जो ते कुच्छ पूच्छे; इस ते अहां वसुआस करदे हन्न कि तू परमात्में दे पास्से ते आया ऐ | JHN	16	31	एह सुणी नैं यीशुयें तिन्हां नैं ग्लाया, “क्या तुहां अल्ली वसुआस करदे हन्न? JHN	16	32	दिखा, सैह बग्त ओआ दा ऐ अपर आई पुज्जा ऐ कि तुहां सारे लग्ग लग्ग होई नैं अपणा अपणा रस्ता लैई लैंगे, कन्ने मिन्जो किल्ला छड्डी दिंगे; तमी मैं किल्ला नी क्जोकि पिता मिन्जो सौगी ऐ | JHN	16	33	मैं एह गल्लां तुहां नैं इसतांई ग्लाईयां हन्न कि तुहां जो मिन्जो च शांति मिले | संसारे च तुहां जो दुख होंदा ऐ, अपर हौंसला रक्खा, मैं संसारे जो जीती लैया ऐ |’ JHN	17	1	यीशुयें एह गल्लां ग्लाईयां कन्ने अपणी अखी अम्बरे दे पास्से चुकी नैं ग्लाया, हे पिता, सैह बग्त आई पुज्जया ऐ; अपणे पुत्तरे  दी महिमा कर कि पुत्तर बी तेरी महिमा करें, JHN	17	2	क्जोकि तैं तिसियो सारे प्राणियां पर हक्क दित्या, कि जिन्हां जो तैं तिसियो दित्या ऐ तिन्हां सारेयां जो सैह सदा दी जिन्दगी दैं | JHN	17	3	कन्ने सदा दी जिन्दगी एह ऐ कि सैह तिजो इक्कमात्र सच्चे परमात्में जो कन्ने यीशु मसीह जो, जिसियो तैं घल्लया ऐ, जाणन | JHN	17	4	जेह्ड़ा कम्म तैं मिन्जो करणे जो दित्या था, तिसियो पूरा करी नैं मैं धरतिया पर तेरी महिमा कित्ती ऐ | JHN	17	5	हुण हे पिता, तू अपणे सौगी मेरी महिमा तिसा महिमा नैं कर जेह्ड़ी संसारे दिया सृष्टिया ते पैहले, मेरी तिज्जो सौगी थी | JHN	17	6	मैं तेरा नां तिन्हां माणुआं पर प्रकट कित्या ऐ जिन्हां जो तैं संसारे च मिन्जो दित्ता | सैह तेरे थे कन्ने तैं सैह मिन्जो दित्ता, कन्ने तिन्हां तेरे वचने जो मन्नी लैया ऐ | JHN	17	7	हुण सैह जाणी गैयो हन्न कि जेह्ड़ा कुच्छ तैं मिन्जो दित्या ऐ सैह सारा तेरे पास्से ते ऐ | JHN	17	8	क्जोकि जेह्ड़ा वचन तैं मिन्जो दित्ते, मैं सैह वचन तिन्हां अल्ल पुज्जाई दित्ते; कन्ने तिन्हां वचना जो ग्रहण कित्ता, कन्ने सच सच जाणी लैया ऐ कि मैं तेरे पास्से ते आया, कन्ने वसुआस करी लैया ऐ कि तैं ई मिन्जो घल्लया | JHN	17	9	मैं तिन्हां तांई विणती करदा ऐ, संसारे तांई विणती नी करदा अपर तिन्हांतांई जेह्ड़े तैं मिन्जो दित्तेयो हन्न, क्जोकि सैह तेरे हन्न; JHN	17	10	कन्ने जेह्ड़ा कुच्छ मेरा ऐ सैह सब तेरा ऐ, कन्ने जेह्ड़ा तेरा ऐ सैह मेरा ऐ, कन्ने इन्हां ते मेरी महिमा प्रकट होईयो ऐ | JHN	17	11	मैं हुण संसारे च नी रैंह्गा, अपर एह संसारे च रैंह्गे, कन्ने मैं तिज्जो अल्ल ओआ दा | हे पवित्र पिता, अपणे तिस नांये ते जेह्ड़ा तैं मिन्जो दित्या ऐ. तिन्हां दी रक्षा कर कि सैह म्हारे साइयां इक्क होंन | JHN	17	12	जाह्लू मैं तिन्हां सौगी था, तां मैं तेरे तिस नांये ते, जेह्ड़ा तैं मिन्जो दित्या ऐ तिन्हां दी रक्षा कित्ती | मैं तिन्हां दी चौकसी कित्ती, कन्ने विनाश दे पुत्तरे  जो छड्डी तिन्हां च कोई नाश नी होया, इसतांई कि पवित्रशास्त्रे च जेह्ड़ा ग्लाया सैह पूरा होयें  | JHN	17	13	अपर हुण मैं तिज्जो अल्ल ओआ दा ऐ, कन्ने एह गल्लां संसारे च ग्लांदा, कि सैह मेरी खुशी अपणे च पूरी पांन | JHN	17	14	मैं तेरा वचन तिन्हां अल्ल पुज्जाई दित्ता ऐ; कन्ने संसारें तिन्हां नैं बैर कित्ता, क्जोकि जिआं मैं संसारे दा नी; तिआं  ई सैह बी संसार दे नी | JHN	17	15	मैं एह विणती नी करदा कि तू तिन्हां जो संसारे ते चुकी लैया; अपर एह कि तिन्हां जो तिस दुष्ट ते बचाई रख | JHN	17	16	जिआं मैं संसार दा नी, तिआं  ई सैह बी संसारे दे नी | JHN	17	17	सचाईया दिया बजाह ते तिन्हां जो पवित्र कर: तेरा वचन सच ऐ | JHN	17	18	जिआं तैं मिन्जो संसारे च घल्लया, तिआं ई मैं बी तिन्हां जो संसारे च घल्लया; JHN	17	19	कन्ने तिन्हां तांई मैं अप्पु जो पवित्र करदा, तांकि सैह बी सचाईया दिया बजाह ते पवित्र कित्ते जान  | JHN	17	20	मैं सिरफ इन्हां तांई विणती नी करदा, अपर तिन्हां तांई बी जेह्ड़ा इन्हां दे वचना दे दुआरा मिन्जो पर वसुआस करगे | JHN	17	21	कि सैह सारे इक्क होंन; जिआं तू हे पिता मिन्जो च ऐ, कन्ने मैं तिज्जो च, तिआं  ई सैह बी  अहां च होन, जिस ते संसार वसुआस करे कि तैंई मिन्जो घल्लया ऐ | JHN	17	22	सैह महिमा जेह्ड़ी तैं मिन्जो दित्ती मैं तिन्हां जो दित्ती ऐ, कि सैह तिआं  ई इक्क हों न जिआं कि अहां इक्क हन्न, JHN	17	23	मैं तिन्हां च कन्ने तू मिन्जो च कि सैह सिद्ध होई नैं इक्क होई जांन कन्ने संसार जाणे कि तैं ई मिन्जो घल्लया, कन्ने जिआं तैं मिन्जो नैं प्यार रखेया तिआं ई तिन्हां नैं प्यार रखेया | JHN	17	24	हे पिता, मैं चाहंदा कि जिन्हां जो तैं मिन्जो दित्या ऐ, जित्थू मैं ऐ तित्थू सैह बी मिन्जो सौगी होन, कि सैह मेरी तिसा महिमा जो दिख न जेह्ड़ी तैं मिन्जो दित्ती ऐ, क्जोकि तैं संसारे दी सृष्टिया ते पैहले मिन्जो नैं प्यार रखेया | JHN	17	25	हे धार्मिक पिता, संसारें मिन्जो नी जाणेया, अपर मैं तिज्जो जाणया; कन्ने इन्हां बी जाणेया कि तैं ई मिन्जो घल्लया ऐ | JHN	17	26	मैं तेरा नां तिन्हां जो दस्सया कन्ने दस्सदा रैंह्गा कि जेह्ड़ा प्यार तिज्जो मिन्जो नैं था सैह तिन्हां च रैंह, कन्ने मैं तिन्हां च रैंह |” JHN	18	1	यीशुयें एह गल्लां ग्लाई नैं अपणे चेलयां सौगी किद्रोन नाले दे पार गैया | तित्थू इक्क बाग था, जिस च सैह कन्ने तिसदे चेले गै | JHN	18	2	तिसियो पकड़ुआणे आळा यहूदा बी सैह जगाह जाणदा था, क्जोकि यीशु अपणे चेलयां सौगी तित्थू जांदा था | JHN	18	3	ताह्लू यहूदा, सैनिकां दे इक्की झुंडे जो कन्ने प्रधान याजकां कन्ने फरीसियां दे पास्से ते प्यादयां जो लेई नैं, दीय्यां कन्ने मशालां कन्ने हत्थयारां जो लेई नैं तित्थू आया | JHN	18	4	ताह्लू यीशु, तिन्हां सारियां गल्लां जो जेह्ड़ियां तिस पर ओणे आळियां थियां जाणी नैं, निकळेया कन्ने तिन्हां नैं ग्लाया, कुसियो तोपा दे हन्न?” JHN	18	5	तिन्हां तिस जो जबाब दित्ता, यीशु नासरिये जो |” यीशुयें तिन्हां नैं ग्लाया, मैं ऐ तिसियो पकड़ुआणे आळा यहूदा बी तिन्हां सौगी खड़ौतेया ऐ | JHN	18	6	तिसदे एह ग्लांदे ई, मैं ऐ, “सैह पचां हटी नैं धरतिया पर पैईये | JHN	18	7	ताह्लू तिन्हीं भिरी तिन्हां ते पूछ्या, तुहां कुसियो तोपा दे हन्न |” सैह ग्लाये “यीशु नासरिये जो” | JHN	18	8	यीशुयें जबाब दित्ता, “मैं तां तुहां नैं ग्लाई बैठा ऐ कि मैं ऐ, जे मिन्जो तोपदे हन्न तां इन्हां जो जाणा दैया |” JHN	18	9	एह इसतांई होया कि सैह वचन पूरा होयें जेह्ड़ा तिन्हीं ग्लाया था, “जेह्ड़े तैं मिन्जो दित्ते  तिन्हां ते मैं इक्क बी नी गुवाआं |” JHN	18	10	ताह्लू शमौन पतरसें तलवार, जेह्ड़ी तिस अल्ल थी, खींजी कन्ने महायाजके दे नौकरे पर चलाई नैं तिसदा सजा कन उड़ाई दित्ता | तिस नौकरे दा नां मलखुस था | JHN	18	11	ताह्लू यीशुयें पतरसे जो ग्लाया, अपणिया तलवारा म्याना च रख | जेह्ड़ा कटोरा पितें  मिन्जो दित्या ऐ, क्या मैं तिसियो नी पीयें | JHN	18	12	ताह्लू सैनिकां कन्ने तिन्हां दे सूबेदार कन्ने यहूदियां दे प्यादेयां यीशु जो पकड़ी नैं बन्नी लैया, JHN	18	13	कन्ने पैहले तिसियो हन्ना अल्ल लैई गै, क्जोकि सैह तिस साले दे महायाजके काइफे दा सौरा था | JHN	18	14	एह सैही काइफा था, जिन्हीं यहूदियां जो सलाह दित्तियो थी कि म्हारे लोकां तांई इक्की मरदे दा मरना खरा ऐ | JHN	18	15	शमौन पतरस कन्ने इक्क होर चेला बी यीशु दे पचां चली पैया | एह चेला महायाजके दा बाकम था, इसतांई सैह यीशुये सौगी महायाजके दे अंगणे च गैया | JHN	18	16	अपर पतरस बाहर दुरआजे पर खड़ौई रैह्या | ताह्लू सैह दूया चेला जेह्ड़ा महायाजक दा बाकम था, बाहर निकळेया कन्ने नौकराणियां नैं ग्लाई नैं पतरसे जो अंदर लैई आया | JHN	18	17	तिसा नौकराणियां नैं जेह्ड़ी दुआरपालिनी थी, पतरसे नैं ग्लाया, कुत्थी तू बी इस माणु दे चेलयां ते तां नी ऐ?” तिन्हीं ग्लाया, “मैं नी ऐ |” JHN	18	18	नौकर कन्ने प्यादे ठंडी दिया बजाह ते क्योले पखाई नैं खड़ूई नैं अग्गी तपा दे थे, कन्ने पतरस बी तिन्हां सौगी खड़ौई नैं अग्गी तपा दा था | JHN	18	19	ताह्लू महायाजकें यीशु ते तिसदे चेलयां दे बारे च कन्ने तिसदिया शिक्षा दे बारे च पूछ ताछ  कित्ती | JHN	18	20	यीशुयें तिस जो जबाब दित्ता, “मैं संसारें नैं खुली नैं गल्लां कित्तियां; मैं आराधनालयां कन्ने मंदरे च, जित्थू सारे यहूदी कठरोंगे हन्न, सदा शिक्षा दित्ती कन्ने पड़दे नैं कुच्छ बी नी ग्लाया | JHN	18	21	तू मिन्जो ते क्जो पूछा दा ऐ? सुनणे आळेयां ते पूच्छ कि मैं तिन्हां नैं क्या ग्लाया दिख, सैह जाणदे हन्न कि मैं क्या क्या ग्लाया |” JHN	18	22	जाह्लू तिन्हीं एह ग्लाया, तां प्यादयां च इक्की जेह्ड़ा बक्खे खड़ूतेया था, यीशु जो थपड़ मारी नैं ग्लाया, क्या तू महायाजके जो इस तरीकें जबाब दे दा ऐ?” JHN	18	23	यीशुयें तिसियो जबाब दित्ता, “जे मैं बुरा ग्लाया, तां तिसा बुराईया दी गवाही दे; अपर जे  खरा ग्लाया, तां मिन्जो क्जो मारा दा ऐ?” JHN	18	24	हन्ने तिसियो बन्नेयो ई काइफा महायाजके अल्ल घल्ली दित्ता | JHN	18	25	शमौन पतरस खड़ौई नैं अग्गी तपा दा था | ताह्लू तिन्हां तिस नैं ग्लाया, कुत्थी तू बी तिसदे चेलयां च तां नी ऐ?” तिन्हीं मुकरी नैं ग्लाया, मैं नी ऐ |”  JHN	18	26	महायाजके दे नौकरां च इक्क, जेह्ड़ा तिसदे रिश्तेदारां च था जिसदा कन्न पतरसें बड्डी दित्या था, ग्लाया, “क्या मैं तिज्जो तिस सौगी बागे च नी दिख्या था?” JHN	18	27	पतरस भिरी मुकरी गैया, कन्ने ताह्लू ई कुक्ड़ें बांग दित्ती | JHN	18	28	ताह्लू सैह यीशु जो काइफा दे बक्खे आल्ले किल्ले जो लैई गै, कन्ने तड़के दा बग्त था, अपर सैह अप्पु किल्ले दे अंदर नी गै तांकि अशुद्ध नी हो न अपर फसह खाई सकन | JHN	18	29	ताह्लू पिलातुसें तिन्हां अल्ल ते बाहरेयो निकळी आया कन्ने ग्लाया, “तुहां इस माणुये पर कुसा गल्ला दा दोस लगांदे हन्न?” JHN	18	30	तिन्हां तिसजो जबाब दित्ता, “जे सैह कुकर्मी नी होंदा तां अहां तिसियो तेरे हुआले नी करदे  |” JHN	18	31	पिलातुसें तिन्हां नैं ग्लाया, “तुहां ई इसियो लैई जाई नैं अपणियां व्यवस्था दे मताबक  तिसदा न्याय करा |” यहूदियां तिस नैं ग्लाया. “अहां जो हक्क नी कि कुसी दी जान्न लैन |” JHN	18	32	एह इसतांई होया कि यीशु दी सैह गल्ल पूरी होयें जेह्ड़ी तिन्हीं एह इशारा दिंदे होये ग्लाईयो थी कि तिसदी मौत किआं होंगी | JHN	18	33	ताह्लू पिलातुस भिरी किल्ले दे अंदर गैया, कन्ने यीशु जो सद्दी नैं तिसते पूछ्या, क्या तू यहूदियां दा राजा ऐ?” JHN	18	34	यीशुयें जबाब दित्ता, “क्या तू एह गल्ल अपणियां तरफा ते ग्लांदा ऐ या दूययां मेरे बारे च तिज्जो नैं एह ग्लाया ऐ?” JHN	18	35	पिलातुसें जबाब दित्ता, “क्या मैं यहूदी ऐ? तेरी ई जाति कन्ने प्रधान याजकां तिज्जो मेरे हुआले कित्त्या ऐ | तैं क्या कित्त्या ऐ?” JHN	18	36	यीशुयें जबाब दित्ता, मेरा राज्ज इस संसारे दा नी; जे  मेरा राज्ज इस संसारे दा होंदा, तां मेरे नौकर लड़दे कि मैं यहूदियां दे हुआले नी होंदा अपर मेरा राज्ज ऐत्थू दा नी |” JHN	18	37	पिलातुसें तिस नैं ग्लाया, “तां क्या तू राजा ऐ?” यीशुयें जबाब दित्ता, तू ग्लादा ऐ कि मैं  राजा ऐ | मैं इसतांई जन्म लैया कन्ने इसतांई संसारे च आया कि सच दी गवाही दें | जेह्ड़ा कोई सच दा ऐ, सैह मेरी उआज सुणदा ऐ |” JHN	18	38	पिलातुसें तिस नैं ग्लाया, “सच क्या ऐ?” एह ग्लाई नैं सैह भिरी यहूदियां अल्ले ते निकळी गैया कन्ने तिन्हां नैं ग्लाया, मैं तां तिस कुच्छ दोस नी पांदा | JHN	18	39	अपर तुहां दा एह रुआज ऐ कि मैं फसह च तुहां तांई इक्की माणुये जो छड्डी दैं कन्ने क्या तुहां चाहंदे हन्न कि मैं तांई तांई यहूदियां दे राजा जो छड्डी दें |” JHN	18	40	ताहलू तिन्हां भिरी डडी नैं ग्लाया, इसियो नी, अपर म्हारे तांई बरअब्बा जो छड्डी दैया |” कन्ने बरअब्बा डाकू था | JHN	19	1	इसा गल्ला पर पिलातुसें यीशु जो कोड़े लगुआये  | JHN	19	2	सिपाईयां कंडयां दा मुकुट बणाई नैं तिसदे मुंडे पर रखया, कन्ने तिसियो बैजनी कपड़े पैहनाये, JHN	19	3	कन्ने तिस अल्ल आई नैं ग्लाणा लग्गे, “हे यहूदियां दे राजा, प्रणाम!” कन्ने तिसियो थपड़ बी मारे | JHN	19	4	ताह्लू पिलातुसें भिरी बाहर निकळी नैं लोकां नैं ग्लाया. “दिखा, मैं तिसियो तुहां अल्ल भिरी बाहरेयो लैयोंदा; तांकि तुहां जाणन कि मैं तिस च कुच्छ बी दोस नी पांदा |” JHN	19	5	ताह्लू यीशु कंडयां दा मुकुट कन्ने बैजनी कपड़े पैहनी नैं बाहर निकळेया; कन्ने पिलातुसें तिन्हां नैं ग्लाया, दिखा एह माणु !” JHN	19	6	जाह्लू प्रधान याजकां कन्ने प्यादेयां तिसियो दिख्या, तां डडी नैं ग्लाया, इसियो सूलिया पर टूंगा, सूलिया पर |” पिलातुसें तिन्हां नैं ग्लाया, “तुहां ई इसियो लैई नैं सूलिया पर टूंगा, क्जोकि मैं तिस च कोई दोस नी पांदा |” JHN	19	7	यहूदियां तिसजो जबाब दित्ता, “म्हारी बी व्यवस्था ऐ कन्ने तिसा व्यवस्था दे मताबक सैह मरणे दा हक्कदार ऐ, क्जोकि तिन्हीं अप्पु जो परमात्में दा पुत्तर बणाया |” JHN	19	8	जाह्लू पिलातुसें एह गल्ल सुणी तां होर बी डरी गैया, JHN	19	9	कन्ने भिरी किल्ले दे अंदर गैया कन्ने यीशुये नैं ग्लाया, तू कतांह दा ऐ?” अपर यीशुयें तिसियो कुच्छ बी जबाब नी दित्ता | JHN	19	10	इसा गल्ला पर पिलातुसें तिस नैं ग्लाया, “मिन्जो नैं क्जो नी ग्लादा? क्या तू नी जाणदा कि तिज्जो छडणे दा हक्क मिन्जो ऐ, कन्ने तिज्जो सूलिया पर टूंगणे दा बी मिन्जो हक्क ऐ |JHN	19	11	यीशुयें जबाब दित्ता, “जे तिज्जो उपरे ते नी दित्ता जांदा, तां तेरा मिन्जो पर कुच्छ हक्क नी होंदा; इसतांई जिन्हीं मिन्जो तेरे हत्थ पकड़ु आया ऐ तिसदा पाप जादा ऐ |” JHN	19	12	इसा गल्ला पर पिलातुसें तिसियो छडणा चांदा था, अपर यहूदियां डडी डडी नैं ग्लाया, “जे  तू इस जो छड्डी दिंगा, तां तेरी भक्ति कैसरे दे पास्सें नी | जेह्ड़ा कोई अप्पु जो राजा बणादा ऐ सैह कैसरे दा सामणा करदा ऐ |” JHN	19	13	एह गल्लां सुणी नैं पिलातुस यीशु जो बाहरेयो लैई आया कन्ने तिसा जगाह इक्क चबूतरा था जेह्ड़ा इब्रानी च ‘गब्ब्ता’ नांये ते जाणेयां जांदा ऐ, कन्ने तित्थू न्याय आसणे पर बैठा | JHN	19	14	एह फसह दी त्यारिया दा दिन था, कन्ने छिं घंटेया दे लगभग था | ताह्लू तिन्हीं यहूदियां नैं  ग्लाया, “दिखा तुहां दा राजा |” JHN	19	15	अपर सैह डडे, “लैई जा ! लैई जा ! तिसियो सूलिया पर टूंगा !” पिलातुसें तिन्हां नैं ग्लाया, “क्या मैं तुहां दे राजे जो सूलिया पर टूंगा?” प्रधान याजकां जबाब दित्ता, कैसरे जो छड्डी म्हारा होर कोई राजा नी |” JHN	19	16	ताह्लू तिन्हीं तिसियो तिन्हां दे हुआले करी दित्ता तांजे सैह सूलिया पर टूंगया जाये | JHN	19	17	ताह्लू सैह यीशु जो लैई गै, कन्ने सैह अपणियां सूलिया चुकी नैं तिसा जगाह तिकर बाहरेयो गैया, जेह्ड़ी खोपड़ी दी जगाह दे नांये ते जाणी जांदी ऐ कन्ने इब्रानी च गुलगुता’ | JHN	19	18	तित्थू तिन्हां तिसियो कन्ने तिस सौगी होर दूँ माणुआं जो सूलिया पर टूंगया, इक्की जो ऐत्थू कन्ने इक्की जो औत्थू, कन्ने बीच च यीशु जो | JHN	19	19	पिलातुसें इक्क दोस पत्र लिखी नैं सूलिया पर लगाई दित्ता, कन्ने तिस च एह लिख्या था, “यीशु नासरी यहूदियां दा राजा |” JHN	19	20	एह दोस पत्र मतेयां यहूदियां पढ़ेया, क्जोकि सैह जगाह जित्थू यीशु सूलिया पर टूंगा था सैहरे दे नैड़े था; कन्ने पत्र इब्रानी कन्ने लतीनी कन्ने यूनानी भासा च लिख्या  था | JHN	19	21	ताह्लू यहूदियां दे प्रधान याजकां पिलातुसे नैं ग्लाया, यहूदियां दा राजा मत लिक्ख अपर एह कि तिन्हीं ग्लाया यहूदियां दा राजा ऐ |” JHN	19	22	पिलातुसें जबाब दित्ता, “मैं जेह्ड़ा लिखी दित्ता, सैह लिखी दित्ता |” JHN	19	23	जाह्लू सैनिक यीशु जो सूलिया पर टूंगी बैठे, तां तिसदे कपड़े लैई नैं चार हिस्से कित्ते, हर सैनिके तांई इक्क हिस्सा, कन्ने कुरता बी लैया, अपर कुरता बगैर सितेयो उपरे ते थलै तिकर बुणया था | JHN	19	24	इसतांई तिन्हां अप्पु च ग्लाया, अहां इसजो नी फाड़ें, अपर इस पर चिट्ठी पांदे कि एह कुसदा होंगा |” एह इसतांई होया कि पवित्रशास्त्रे च जेह्ड़ा ग्लाया गैया सैह पूरा होयें, “तिन्हां मेरे कपड़े अप्पु च बंडी ले कन्ने मेरे कपड़े च चिट्ठी पाईती | JHN	19	25	कन्ने सैनिकां इयां ई कित्ता | यीशु दी सूलिया अल्ल तिसदी मां, कन्ने तिसदिया माऊ दी बैहण, क्लोपासे दी लाड़ी मरियम, कन्ने मरियम मगदलीनी खड़ूतियो थी | JHN	19	26	जाह्लू यीशुयें अपणियां माऊ, कन्ने तिस चेले जो जिस नैं सैह प्यार रखदा था बक्खे खढ़ुतेयो दिख्यातां अपणियां माऊ नैं ग्लाया “हे नारी, दिख, एह तेरा जागत ऐ |” JHN	19	27	ताह्लू तिन्हीं चेले नैं ग्लाया. एह तेरी मां ऐ |” कन्ने तिसी बग्त ते सैह चेला तिसायो अपणे घरेयो लैई गैया | JHN	19	28	इसदे बाद यीशुयें एह जाणी नैं कि हुण सब कुच्छ पूरा होईया, इसतांई कि पवित्रशास्त्रे च जेह्ड़ा ग्लाया गैया सैह पूरा होयें, ग्लाया, मैं प्यासा ऐ |” JHN	19	29	तित्थू सिरके नैं भरया इक्क पांडा रखया था, तिन्हांसिरके च सैड़या होया स्पंज जो जुफे दिया डालिया पर रक्खी नैं तिसदे मुँमे नैं लगाया | JHN	19	30	जाह्लू यीशुयें सैह सिरका लैया, तां ग्लाया, “पूरा होया” कन्ने मुंडे लटकाई नैं प्राण छड्डी दित्ते | JHN	19	31	इसतांई कि सैह त्यारी दा दिन था, यहूदियां पिलातुसें नैं विणती कित्ती कि तिन्हां दियां जंगा तोड़ियां जान कन्ने सैह लौआये जान, तांकि सब्त दे दिने सैह सूलिया पर रैह्न, तांकि सब्ते दा दिन बडा दिन था | JHN	19	32	सैनिकां आई नैं तिन्हां माणुआं च पैहले दी जंगा तोड़ियां ताह्लू दूये दियां बी, जेह्ड़ा तिस  सौगी सूलिया पर टूंगेयो थे; JHN	19	33	अपर जाहलू यीशु अल्ल आई नैं दिख्याकि सैह मरिया ऐ, तां तिसदियां जंगा नी तोड़ियां | JHN	19	34	अपर सैनिकां च इक्कीं बरछे नैं तिसदी बक्खी बिन्नी, कन्ने तिस च ताह्लू ई खून कन्ने पाणी निकळेया | JHN	19	35	जिन्हीं एह दिख्या, तिन्हीं गवाही दित्ती ऐ, कन्ने तिसदी गवाही सच्ची ऐ; कन्ने सैह जाणदा ऐ कि सैह सच ग्लांदा ऐ कि तुहां बी वसुआस करा | JHN	19	36	एह गल्लां इसतांई होइयां कि पवित्रशास्त्रे च जेह्ड़ा ग्लाया गैया सैह पूरा होयें, “तिसदी कोई हड्डी तोड़ी नी जांगी |” JHN	19	37	भिरी इक्क होर जगाह पर एह लिख्या ऐ; जिसियो तिन्हां बिन्नेया ऐ, तिस पर नजर करगे |  JHN	19	38	इन्हां गल्लां दे बाद अरिमतिया दे युसुफें जेह्ड़ा यीशु दा चेला था, अपर यहूदियां दे डरे ते इसा गल्ला जो छुपाई रखदा था, पिलातुसे नैं विणती कित्ती कि क्या सैह यीशु दी लाश लैई जाई सकदा ऐ | पिलातुसें तिसदी विणती सुणी, कन्ने सैह आई नैं तिसदी लाशा लैई गैया | JHN	19	39	निकुदेमुस बी, जेह्ड़ा पैहले यीशु अल्ल राती गैया था, पंजा किलो दे लगभग मिलेया होया गन्धरस कन्ने एलवा लैई आया | JHN	19	40	ताह्लू तिन्हां यीशु दी लाश लैई, कन्ने यहूदियां दे दबने दे रुआजे मताबक तिसियो सुगंधित समग्रिया सौगी कफने च लपेटया | JHN	19	41	तिसा जगाह पर जित्थू यीशु सूलिया पर टूंगया था, इक्क बाग था, कन्ने तिस बागे च इक्क नौई कब्र थी जिस च कदी कोई नी रखेया था |  JHN	19	42	इस तांई यहूदियां दी त्यारिया दे दिने दिया बजाह ते तिन्हां यीशु जो तिसा च रखेया, क्जोकि सैह कब्र नैड़े थी | JHN	20	1	हफ्ते दे पैहले दिन मरियम मगदलीनी तड़कें ई नैहरें ई कब्रा पर आई, कन्ने पत्थरे जो कब्रा ते हटया दिख्या| JHN	20	2	ताह्लू सैह दौड़ी कन्ने शमौन पतरस कन्ने तिस दूये चेले अल्ल जिस नैं यीशु प्यार रखदा था, आई नैं ग्लाया, “सैह प्रभु जो कब्र च कड्डी लैइयो हन्न, कन्ने अहां नी जाणदियां कि तिसियो कतांह रखी दित्त्या ऐ |” JHN	20	3	ताह्लू पतरस कन्ने सैह दूया चेला निकळी नैं कब्रा दे बक्खेयो चले | JHN	20	4	सैह दोयो सौगी सौगी दौड़ा दे थे, अपर दूया चेला पतरस ते गां निकळी नैं क्रबा पर पैहलें पुज्जिया; JHN	20	5	कन्ने झुकी नैं कपड़े पैयो दिक्खे, अपर सैह अंदर नी गैया | JHN	20	6	ताह्लू शमौन पतरस तिसदे पचां पचां पुज्जया, कन्ने कब्रा अंदर गैया कन्ने कपड़े पैयो दिक्खे; JHN	20	7	कन्ने सैह तौलिया जेह्ड़ा तिस दे मुंडे नैं बन्नया था, कपड़यां सौगी पैया नी, अपर लग्ग इक्की जगाह लपेटी नैं रखेया दिख्या | JHN	20	8	ताह्लू दूया चेला बी जेह्ड़ा कब्रा पर पैहलें पुज्या था, अंदर गैया कन्ने दिखी नैं वसुआस कित्ता | JHN	20	9	सैह तां अल्ली तिकर पवित्रशास्त्रे दी सैह गल्ल नी समझेयो थे कि तिसियो मरेयां च जिंदा होणा होंगा | JHN	20	10	ताह्लू एह चेले अपणे घरेयो वापस गै | JHN	20	11	अपर मरियम रोंदी होई कब्रा अल्ल ई बाहर खड़ौतियो रैह्यी, कन्ने रोंदे रोंदे कब्रा दे पास्से झुकी नैं, JHN	20	12	दूँ सुअर्गदूतां जो चिट्टे कपड़े पैहणेयो इक्की जो सरहाणे कन्ने दूये जो पैंदिया बैठेयो दिख्या, जित्थू यीशु दी लाश रखियो थी | JHN	20	13	तिन्हां तिसा नैं ग्लाया, “हे नारी, तू क्जो रौआ दी ऐ?” तिन्नै तिन्हां नैं ग्लाया, सैह मेरे प्रभु जो चुकी लैइयो कन्ने मैं नी जाणदी कि तिसियो कुत्थू रखया ऐ | JHN	20	14	एह ग्लाई नैं सैह पचां मुड़ी कन्ने यीशु जो खड़ुतेयो दिख्या, अपर नी पणछैणया कि एह यीशु ऐ | JHN	20	15	यीशुयें तिसा नैं ग्लाया, “हे नारी, तू क्जो रोया दी ऐ? कुसियो तोपदी ऐ?” तिन्नै माली समझी नैं तिस नैं ग्लाया, “हे महाराज, जे  तैं तिसियो चुकी लैया ऐ तां मिन्जो दस्स कि तिसियो कुत्थू रखेया ऐ, कन्ने मैं तिसियो लैई जांगी |” JHN	20	16	यीशुयें तिसा नैं ग्लाया, “मरियम!” तिन्नै पचां मुड़ी नैं तिस नैं ग्लाया, “रब्बूनी!” इब्रानिया भासा च ग्लाया, मतलब हे गुरु’ | JHN	20	17	 यीशुयें तिसा नैं ग्लाया, “मिन्जो मत छू, क्जोकि मैं अल्ली तिकर पिता अल्ल उपर नी गैया, अपर मेरे भाऊयां अल्ल जाई नैं तिन्हां नैं ग्लाई दे, कि मैं अपणे पिता कन्ने तुहां दे पिता, कन्ने अपणे परमात्में कन्ने तुहां दे परमात्में अल्ल ई उपरेयो चलेया ऐ | JHN	20	18	मरियम मगदलीनी नैं जाई नैं चेलयां जो दस्सया, मैं प्रभु जो दिख्या कन्ने तिन्हीं मिन्जो एह गल्लां ग्लाईयां |” JHN	20	19	तिसी दिने जेह्ड़ा हफ्ते दा पैहला दिन था संजा दे बग्त जाह्लू तित्थू दे दुरआजे जित्थू चेले थे, यहूदियां दे डरे दे मारे बंद थे, ताह्लू यीशु आया कन्ने तिन्हां दे बीच च खड़ौई नैं तिन्हां नैं ग्लाया, तुहां जो शांति मिले | JHN	20	20	कन्ने एह ग्लाई नैं तिन्हीं अपणा हत्थ कन्ने अपणी बक्खी तिन्हां जो दस्सी ताह्लू चेले प्रभुये दिखी नैं खुश होये | JHN	20	21	यीशुयें भिरी तिन्हां नै ग्लाया, तुहां जो शांति मिले; जिआं पितें मिन्जो घल्लया ऐ, तिआं  ई मैं बी तुहां जो घल्लदा ऐ |” JHN	20	22	एह ग्लाई नैं तिन्हीं तिन्हां पर फूंक मारी नैं तिन्हां नैं ग्लाया, पवित्र आत्मां लैया | JHN	20	23	जिन्हां दे पाप तुहां माफ करा, सैह तिन्हां तांई माफ कित्ते गैयो हन्न; जिन्हां दे तुहां रखन, सैह रखे गैयो हन्न |” JHN	20	24	अपर बाराह च इक्क, मतलब थोमा जेह्ड़ा दिदुमुस नांये ते जाणेयां जांदा ऐ, जाह्लू यीशु आया तां तिन्हां सौगी नी था | JHN	20	25	जाह्लू होर चेले तिस नैं ग्लाणा लग्गे, “अहां प्रभुये जो दिख्या ऐ, “ताहलू तिन्हीं तिन्हां नैं ग्लाया, “जाह्लू तिकर मैं तिसदेयां हत्थां च मेखां दे भोके नी दिखी लें, कन्ने मेखां दे भोकेयां च अपणियां उंगली, कन्ने तिसदिया बक्खिया च अपणा हत्थ नी पाई लैं ताह्लू तिकर मैं वसुआस नी करगा |” JHN	20	26	अठा दिना दे बाद तिसदे चेले भिरी घरे अंदर थे, कन्ने थोमा तिन्हां सौगी था; कन्ने दुरआजे बंद थे, ताह्लू यीशु आया कन्ने तिन्हां बिच खड़ौई नैं ग्लाया, तुहां जो शांति मिले |” JHN	20	27	ताह्लू तिन्हीं थोमे नैं ग्लाया, “अपणी उंगली ऐत्थू लाई नैं मेरे हत्थां जो दिख कन्ने अपणां हत्थ लै आई नैं मेरिया बक्खिया च पा, कन्ने वेवसुआसी नी पर वसुआसी होन |” JHN	20	28	एह सुणी थोमे जबाब दित्ता, “हे मेरे प्रभु हे मेरे परमात्मां |” JHN	20	29	यीशुयें तिस नैं ग्लाया, “तैं मिन्जो दिख्या ऐ, क्या इसतांई वसुआस कित्ता ऐ? धन सैह हन्न जिन्हां बिना दिक्खे वसुआस कित्ता |” JHN	20	30	यीशुयें होर बी मते चमत्कार चेलयां सामने दस्से, जेह्ड़े इसा कताबा च लिखे नी गै; JHN	20	31	अपर एह इसतांई लिखे गैयो हन्न कि तुहां वसुआस करा कि यीशु ई परमात्में दा पुत्तर मसीह ऐ, कन्ने वसुआस करी नैं तिसदे नांये ते जिन्दगी पान | JHN	21	1	इन्हां गल्लां दे बाद यीशुयें अप्पु जो तिबिरियास झीला दे कंडे चेलयां पर प्रकट कित्ता, कन्ने इस तरीके नैं प्रकट कित्ता | JHN	21	2	शमौन पतरस, कन्ने थोमा जेह्ड़ा दिदुमुस नांये ते जाणेया जांदा ऐ, कन्ने गलील दे काना सैहरे दा नतनएल, कन्ने जबदी दे पुत्तर, कन्ने तिसदे चेलयां च दो होर जणे कठरोयो थे | JHN	21	3	शमौन पतरसें तिन्हां नैं ग्लाया, मैं मच्छी पकड़णा चलेया |” तिन्हां तिसियो ग्लाया, “अहां बी तिज्जो सौगी चलदे |” कन्ने सैह निकळी नैं किस्तिया पर चढ़े, अपर तिसा राती कुच्छ नी पकड़ेया | JHN	21	4	भ्याग होंदेयां ई यीशु कंडें आई खड़ूता; तमी चेलयां नी पणछैणयां कि एह यीशु ऐ | JHN	21	5	ताह्लू यीशुयें तिन्हां नैं ग्लाया, हे जागतो क्या तुहां अल्ल कुच्छ मछियां हन्न? तिन्हां जबाब दित्ता, “नी |” JHN	21	6	तिन्हीं तिन्हां नैं ग्लाया, किस्तिया दे सज्जे कंडे जाळ पा तां मिलणियां | कन्ने तिन्हां जाळ पाया, कन्ने हुण मत्तियां मछियां होणे दिया बजाह ते तिसियो खीज्जीं नी सके | JHN	21	7	ताह्लू तिस चेलें जिस नैं यीशु प्यार रखदा था, तिन्हीं पतरसें नैं ग्लाया, “एह तां प्रभु ऐ |” शमौन पतरसें एह सुणी नैं कि सैह प्रभु ऐ, लक्के च पटका कसी लैया, क्जोकि सैह नंगा था, कन्ने झीला च कूदी पैया | JHN	21	8	अपर दूये चेले छोटिया किस्तिया पर मछियां नैं भरौया जाळ खींजदे खींजदे आये, क्जोकि सैह कंडे ते जादा दूर नी, अपर कोई दो सौ हत्थ पर थे | JHN	21	9	जाह्लू सैह कंडे प उतरे, तां तिन्हां क्योले दी अग्ग कन्ने तिस पर मच्छी रखूईयो, कन्ने रोटी दिखी | JHN	21	10	यीशुयें तिन्हां नैं ग्लाया, “जेह्ड़ियां मछियां तुहां हुण पकड़ियां हन्न, तिन्हां च कुच्छ लैई ओआ |” JHN	21	11	तां शमौन पतरसें किस्तिया पर चढ़ी नैं इक्क सौ तरीयुजां बडियां मछियां नैं भरौया जाळ कंडे पर खिंज्या, कन्ने इतणी मछियां होणे पर बी जाळ नी फटेया | JHN	21	12	यीशुयें तिन्हां नैं ग्लाया, “ओआ, खाणा खा |” चेलयां च कुसी जो हिम्मत नी होई कि तिसते  पूच्छे, तू कुण ऐ?” क्जोकि सैह जाणदे थे कि एह प्रभु ई ऐ |JHN	21	13	यीशु आया कन्ने रोटी लैई नैं तिन्हां जो दित्ती, कन्ने तिआं  ई मच्छी बी | JHN	21	14	एह त्री बरी ऐ कि यीशु मरेयां च जिंदा होणे दे बाद चेलयां जो दुस्सया | JHN	21	15	खाणा खाणे दे बाद यीशुयें शमौन पतरसें नैं ग्लाया, “हे शमौन, यूहन्ने दे पुत्तर, क्या तू इन्हां ते बधी नैं मिन्जो नैं प्यार करदा ऐ?” तिन्हीं तिस नैं ग्लाया, “हाँ प्रभु; तू तां जाणदा ऐ कि मैं तिज्जो नैं प्यार करदा ऐ |” तिन्हीं तिस नैं ग्लाया, “मेरे मेम्नयां जो चगा |” JHN	21	16	तिन्हीं भिरी दूयी बरी तिस नैं ग्लाया, “हे शमौन, यूहन्ने दे जागत, क्या तैं मिन्जो नैं प्यार रखदा ऐ?” तिन्हीं तिस नैं ग्लाया, “हाँ प्रभु; तू तां जाणदा ऐ कि मैं तिज्जो नैं प्यार रखदा ऐ |” तिन्हीं तिस नैं ग्लाया, “मेरियां भेडां दी रखवाली |” JHN	21	17	तिन्हीं त्री बरी तिस नैं ग्लाया, “हे शमौन, यूहन्ने दे पुत्तर, क्या तू मिन्जो नैं प्यार रखदा ऐ?” पतरस उदास होया कि तिन्हीं तिस नैं त्री बरी इयां ग्लाया, “क्या तू मिन्जो नैं प्यार रखदा ऐ?” कन्ने तिस नैं ग्लाया, हे प्रभु, तू तां सब कुच्छ जाणदा ऐ; तू एह जाणदा ऐ कि मैं तिज्जो नैं प्यार रखदा ऐ |” यीशुयें तिस नैं ग्लाया, “मेरियां भेडां जो चगा | JHN	21	18	मैं तिज्जो नैं सच सच ग्लांदा, जाह्लू तू जोआन था तां अपणे लक्के बन्नी नैं जित्थू चाहंदा था औत्थू फिरदा था; अपर जाह्लू तू जबरा होंगा तां अपणेयां हत्था फलांगा; कन्ने दूया तेरा लक्के बन्नी नैं जित्थू तू नी चाहंगा औत्थू तिज्जो लैई जांगा |” JHN	21	19	तिन्हीं इन्हां गल्लां ते इशारे दित्ते कि पतरस कदेयी मौता ते परमात्में दी महिमा करगा | कन्ने ताह्लू तिन्हीं तिस नैं ग्लाया, “मेरे पचां चली पौआ |” JHN	21	20	पतरसें मुड़ी नैं तिस चेले जो पचां ओंदे दिख्या, जिसियो यीशु प्यार रखदा था, कन्ने जिन्हीं खाणे दे बग्त तिसदी छातिया दे पास्से झुकी नैं पूछ्या था, “हे प्रभु, तेरा पकड़ुआणे आळा कुण ऐ?” JHN	21	21	तिसियो दिखी नैं पतरसें यीशुये नैं ग्लाया, “हे प्रभु इसदा क्या हाल होंगा?” JHN	21	22	यीशुयें तिस नैं ग्लाया, “जे मैं चां कि सैह मेरे ओणे तिकर रुकी रैंह, तां तिज्जो इसते क्या? तू मिन्जो पचां चली पौ |” JHN	21	23	इसतांई भाऊयां च एह गल्ल फैली गैई कि सैह चेला नी मरगा; तमी यीशुयें तिस नैं एह नी ग्लाया कि सैह नी मरगा, अपर एह कि “जे  मैं चां कि सैह मेरे ओणे तिकर रुकेया रैंह्य, तां तिज्जो इसते क्या?” JHN	21	24	एह सैई चेला ऐ जेह्ड़ा इन्हां गल्लां दी गवाही दिंदा ऐ कन्ने जिन्हीं इन्हां गल्लां जो लिख्या ऐ, कन्ने अहां जाणदे हन्न कि तिसदी गवाही सच्ची ऐ |JHN	21	25	होर बी मते कम्म हन्न, जेह्ड़े यीशुयें कित्तेयो; जे सैह इक्क इक्क करी नैं लिखे जांदे तां मैं समझदा कि कताबां जेह्ड़ियां लिखियां जांदियां सैह संसारे च बी नी समांदियां |