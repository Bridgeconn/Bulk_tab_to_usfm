LUK	1	1	हे श्रीमान थियुफिलुस जी, इसतांई कि मतेयां तिन्हां गल्लां जो जेह्ड़ियां अहां दे बिच होईयां थियां, इतिहास लिखणे इन्हां साथ दित्या | LUK	1	2	जिआं कि सैह माणु पैहले ते ई इन्हां गल्लां जो अपणियां अंखी नैं दिखणे आळे कन्ने वचनां दे दास थे, तिन्हां एह गल्लां अहां तिकर पुज्जाईयां |  LUK	1	3	तां मिन्जो बी एह ठीक लग्गा कि तिन्हां सारियां गल्लां दा पूरा हाल शुरू ते ठीक –ठीक जांची परख करणे दे बाद ई तिन्हां जो इक्क इक्क करी नैं तुहां तांई लिखें |LUK	1	4	क्जोकि तुहां एह जाणी लैन कि सैह गल्लां जिन्हां दी तुहां सीख लियो ऐ, कितणियां अटल हन्न |        LUK	1	5	एह तिस बग्ते दी गल्ल ऐ जाह्लू यहूदिया प्रदेशे च हेरोदेस राजे दा राज्ज था, तां तित्थू जकरियाह नांये दा इक्क याजक था, कन्ने तिसदी लाड़ी हारून दे वंशे दी थी जिसा दा नां इलीशिबा था |LUK	1	6	जकरियाह कन्ने इलीशिबा परमात्में सामणे बड़े धर्मी थे, कन्ने परमात्में दे सारे हुक्मां कन्ने विधिया पर सीधे मने नैं चलणे आळे थे  LUK	1	7	तिन्हां दी कोई बी औलाद नी थी, क्जोकि एलीशिबा बांझ थी, कन्ने सैह दोयो जबरे थे |LUK	1	8	जाह्लू जकरियाह अपणी मंडलिया सौगी परमात्में सामणे याजके दा कम्म करदा था | LUK	1	9	तां याजकां दिया रीतिया मताबक तिस दे नांये पर चीट्ठी निकळी कि प्रभु दे मंदरे च जाई नै धूप जळां | LUK	1	10	धूपे बाळणे दे बग्त अराधना करणे आळे माणु दी सारी मण्डली बाहर प्रार्थना करा दी थी | LUK	1	11	तां तिसदे सामणे परमात्में दा इक्क स्वर्गदूत धूप बाळणे आळिया जगाह दे सज्जें बक्खे खूड़तेयां तिस जो दुस्सया |LUK	1	12	जकरियाह तिसियो दिखी नै विजकेया कन्ने मने च डरना लग्गा | LUK	1	13	अपर स्वर्गदूतें तिस नैं ग्लाया,” हे जकरियाह, डरें मत क्जोकि तेरी प्रार्थना सुणी लैईयो ऐ; कन्ने तेरिया लाड़िया इलीशिबा ते तिज्जो तांई इक्क जागत पैदा होणा, कन्ने तू तिसदा ना यूहन्ना रखेयां | LUK	1	14	तिसदे पैदा होणे पर तां खुश होणा ऐ अपर होर माणुआं बी खुश होंगे |LUK	1	15	क्जोकि सैह परमात्में सामणे म्हान होणा, कन्ने अंगूरा दा रस कन्ने शराब कदी नी पीगां; कन्ने अपणियां माऊ दे पेटे च ई पवित्र आत्मां दी सामर्थी नैं भरौई जांगा;LUK	1	16	कन्ने इस्त्रालियां ते मतेयां जो तिन्हां दे प्रभु परमात्में दे पास्से फेरगा |LUK	1	17	कन्ने परमात्में दे भविष्यवक्ता एलिय्याह दी आत्मां कन्ने सामर्थी च भरौई नैं तिस दे गां गां चलगा कि मां बुड़ेयां दा मन बाल बच्चेयां दे पास्से फेरी दे; कन्ने हुक्म नी मनणे आळेयां जो धर्मियां साइयां समझ दैं; तांकि प्रभु तांई इक्क खरी मानस जात त्यार होई सकें |  LUK	1	18	तां जकरियाह सुअर्गदूते ते पूछ्या, “एह मैं किआं मन्नी लैं, क्जोकि मैं कन्ने मेरी लाड़ी जबरे होई गैयो हन्न |”LUK	1	19	सुअर्गदूते तिसजो जबाब दित्ता, “मेरा नां जिब्राईल ऐ, जेह्ड़ा परमात्में सामणे खड़ौई रैंह्दा ऐ; परमात्में मिन्जो तिज्जो अल्ल एह खुशखबरी सणाने जो घल्लया ऐ |LUK	1	20	दिख, जाह्लू तिकर एह गल्लां पूरीयां नी होई जान, ताह्लू तिकर तू चुप रैंह्गा कन्ने ग्लाई नी सकगा, क्जोकि तैं मेरीयां गल्लां दा वसुआस नी कित्ता जेहडियां कि अपणे बग्ते पर पूरीया होगियां | LUK	1	21	लोक जकरियाह जो निहालणा खड़ूतेयो थे सैह सोचणा लग्गे कि जकरियाह जो मंदरे च इतणी देर क्जो लग्गी | LUK	1	22	जाह्लू सैह बाहरेयो जो आया, तां सैह तिन्हां जो सणकां लगाणा लग्गा, क्जोकि सैह ग्लाई नी सकदा था, तिन्हां: तां बाहर खड़ूतेयो लोक सब जाणी गै कि अंदर जरूर इसियो कुसकी दे दर्शन होयो हन्न | LUK	1	23	जाह्लू तिसदी सेवा करणे दे दिने पूरे होई गै, तां सैह अपणे घरेयो चली गैया |        LUK	1	24	तिन्हां दिना ते बाद तिसदी लाड़ी इलीशिबा गर्भवती होई; अपर सैह पंज मीह्ने माणुआं लुक्की रैह्यी |LUK	1	25	सैह ग्लांदी थी कि, “माणुआं च मेरी बदनामी दूर करणे ताई, परमात्में इन्हां दिनां च दयादृष्टि करी नैं मिन्जो ताई इआं ई कित्तेया ऐ |”LUK	1	26	जाह्लू इलीशिबा जो छैमां मीह्ना लगैया, तां परमात्में जिब्राईल स्वर्गदूत जो, गलीले नांये दे जिले दे नासरत शैहर च, मरियम नांये दी इक्की कुआरिया कुड़िया अल्ल घल्लेया |LUK	1	27	जिसा दी मंगणी यूसुफ नांये दे माणु नैं होईयो थी: जेह्ड़ा कि राजा दाउदे दे खानदाने दा था | LUK	1	28	स्वर्गदूतें तिसा अल्ल जाई करी मरियम तेरी जय होयें! तिज्जो पर परमात्में दी दया होई ऐ कन्ने सैह तिज्जो सौगी ऐ |”LUK	1	29	सुअर्गदूते दी एह गल्ल सुणी करी मरियम डरी गैई, कन्ने सोचणा लग्गी कि इसा गल्ला दा दा क्या मतलब ऐ |LUK	1	30	3सुअर्गदूते तिसा जो ग्लाया, हे मरियम, डरें मत, क्जोकि परमात्में दी कृपा तिज्जो पर होईयो ऐ |LUK	1	31	दिख, तू गर्भवती होंगी, कन्ने इक्क जागत जमणा; तू तिसदा नां यीशु रखेयां | LUK	1	32	सैह म्हान होणा कन्ने परमप्रधाने दा पुत्तर होणा; कन्ने प्रभु परमात्में तिसियो तिसदे पूर्वज दाऊद राजे दा सिंहासण दैणा |LUK	1	33	कन्ने सैह याकूब दे घराने पर सदा राज्ज करगा; कन्ने तिसदे राज्जे दा अन्त नी होणा |LUK	1	34	तां मरियमे सुअर्गदूते नैं ग्लाया, “एह किआं होंगा | मैं तां कुआरी ऐ |”LUK	1	35	सुअर्गदूते तिसा जो जबाब दित्ता, “पवित्र आत्मां कन्ने परमप्रधान दी छतरछाया तिज्जो पर बणी रैह्णी ऐ; इस ताई सैह जेह्ड़ा तिज्जो ते पैदा होणेआळा ऐ, सैह पवित्र कन्ने परमात्में दा पुत्तर होणा | LUK	1	36	होर क्या ग्लां, तेरी रिश्तेदार इलीशिबा, जिसा जो माणु बांझ ग्लांदे थे, गर्भवती ऐ कन्ने तिसा छैमां मीह्ना लगैया | LUK	1	37	क्जोकि जेह्ड़ा वचन परमात्में दे पास्से ते होंदा ऐ सैह वेअसर नी होंदा | LUK	1	38	मरियमा ग्लाया, दिख, मैं प्रभु दी दासी ऐ, जिआं सैह चाहंदा तिआं ई होयें |” ताह्लू सुअर्गदूत तित्थू ते चली गैया |LUK	1	39	तिन्हां दिना च मरियम झटपट त्यार होई करी प्हाड़ी लाक्के दे यहूदा प्रदेशे दे इक्की सैहरे जो गैई,| LUK	1	40	कन्ने जकरियाह दे घरे च पुज्जी करी इलीशिबा जो नमस्कार किता | LUK	1	41	जिआं ई इलीशिबा मरियमा दा नमस्कार सुणेयां, ताह्लू ई बच्चा तिसदे पेटे च उछळना, कन्ने इलीशिबा पवित्र आत्मां नैं भरौई गैई | LUK	1	42	सैह जोरे नैं ग्लाणा लग्गी, मरियम तू सारियां जणांसा च धन ऐ, कन्ने धन ऐ तेरे पेटे दा फळ |”LUK	1	43	एह अनुग्रह मिन्जो क्तांह ते आया, कि मेरे प्रभु दी मां मिन्जो अल्ल आईयो ऐ, LUK	1	44	दिख, जिआं तेरे नमस्कारे दा शब्द मेरे कन्नां च पैया,ता तिआं ई बच्चा मेरे पेटे च खुशीया नैं उछली पैया |LUK	1	45	धन एह तू जाह्लू परमात्में दी गल्लां पर वसुआस कित्ता कि जेहड़ी बी सुअर्गेदूतें तिज्जो नैं ग्लाई सैह जरूर पूरी होणी ऐ |LUK	1	46	ताह्लू मरियमा ग्लाया,” मेरी जान्न प्रभु दी तारीफ़ करदी ऐ |  LUK	1	47	कन्ने मेरी आत्मां मेरा उद्धार करणे आळे परमात्में ते खुशी होई,LUK	1	48	क्जोकि परमात्में अपणिया दासिया दी दीनता पर दयादृष्टि कित्ती ऐ; इसतांई दिखा, अज्जे ते बाद सारे जुगे जुगे लोक मिन्जो धन ग्लांगे,LUK	1	49	क्जोकि सर्वशक्तिमान परमात्में मिन्जो तांई बड़े बड़े कम्म कित्तेयो | कन्ने तिसदा नां पवित्र ऐ,LUK	1	50	जेहड़े तिसदा डर मनदे तिन्हां पर तिसदी दया पीढ़ी ते पीढ़ी तिकर बणी रैंह्दी ऐ |LUK	1	51	तिन्हीं अपणियां बांई दा जोर दस्सेया, कन्ने जेह्ड़ा अपणे आपेयो बडे समझदें हन्न, सैह तितर बितर करी दित्यो |LUK	1	52	तिन्हीं ताकतबरां जो सिंहासणा ते सट्टी दित्ता; कन्ने दीनां जो ऊचां कित्ता |LUK	1	53	तिन्हीं भूखेयां भाणेयां जो खरियां चीज्जां नैं रज्जाया, कन्ने अमीरां जो खाली हाथ कड्डी दित्ता |LUK	1	54	तिन्हीं अपणे सेवकां इस्त्राएली माणुये जो सम्भाली लैया, कि अपणियां तिसा दया जो याद करें LUK	1	55	जेहड़ी अब्राहमें कन्ने तिसदे वंशे पर सदा रैंह्गी, जेह्ड़ा तिन्हीं अहां दे बाप-दादूआं नैं ग्लाया था | LUK	1	56	मरियम कोई त्रै मीह्ने तिकर इलीशिबा सौगी रैह्यी करी अपणे घरेयो आई गेई | LUK	1	57	ताह्लू इलीशिबा दे डलीवरी होणे दे दिन पूरे होये, कन्ने तां तिन्नै जागते जो जन्म दित्ता |LUK	1	58	तिसा दें ऐह्ड़ प्ड़ेस कन्ने रिश्तेदारां एह सुणी करी बड़े खुश होये, कि प्रभुयें तिसा पर दया कित्तियो ऐ |LUK	1	59	कन्ने एह होया जे अठमें दिने सैह जागते दा खतना करणा ये कन्ने तिसदा नां बी तिसदे बुड़े दे नांये पर जकरियाह रखणा लग्गे |  LUK	1	60	अपर तिसदिया माऊ ग्लाया, “ना - ना इसदा नां यूहन्ना रखणा |”LUK	1	61	तिन्हां तिस नैं ग्लाया,”तेरे खानदाने च तां कुसी दा बी नी ऐ |”LUK	1	62	ताह्लू तिसदे बुड़े सणक लाई करी जकरियाह ते पूछ्या कि तू इसदा नां क्या रखणा चाहंदा ऐ |LUK	1	63	जकरियाह लिखणे जो पट्टी मंगाई करी, तिसदा ना यूहन्ना लिखी दित्ता | एह दिखी सब ऐरान होई गै |LUK	1	64	तां ताह्लू ई तिसदी जवान बी खुली गैई; सैह ग्लाणा लग्गी पैया कन्ने परमात्में दा धन्यवाद करणा लग्गा | LUK	1	65	एह सब दिखी करी तिसदे अड़ेसी प्ड़ेसी ऐराण होई नैं डरणा लग्गे; कन्ने एह गल्ल पूरे यहूदिया प्हाड़ी लाक्के च फैली गैई,LUK	1	66	कन्ने सब गल्लां जो सुणने दे बाद माणु अपणे -अपणे मने च वचार करी नैं ग्लाणा लग्गे, “एह जागत कदेया होंगा?” क्जोकि परमात्में दी सामर्थ इस सौगी थी | LUK	1	67	तिस बच्चे दा बुड़ा जकररियाह पवित्र आत्मां नैं भरौई करी, भविष्यवाणी करणा लग्गा |LUK	1	68	“इस्त्राएले दे प्रभु परमात्में दी स्तुति होयें, क्जोकि तिन्हीं अपणेयां लोंका पर दृष्टि किती कन्ने तिन्हां दा छुटकारा कित्ता ऐ | LUK	1	69	कन्ने तिन्हीं अपणे सेवक दाऊदे दे वंशे ते म्हारे तांई इक्क सामर्थी उद्धार कर्ता पैदा होया,LUK	1	70	जिआं तिन्हीं अपणे पवित्र भविष्यवक्तां दे मुँमें ते ग्लाया था, जेह्ड़े कि पराणे जमाने ते ई होंदे आयेयो हन्न, LUK	1	71	मतलब म्हारे दुशमणा ते कन्ने म्हारे सब बैरियां दे हत्थे नैं म्हारा उद्धार कराया ऐ |LUK	1	72	कि म्हारे पितरां पर दया करी नैं अपणे पवित्र वादे जो याद करा |LUK	1	73	कन्ने सैह कसम जेह्ड़ी तिन्हीं म्हारे पिता अब्राहमें ते खादियो थी |LUK	1	74	कि सैह अहां जो एह दिंगा, कि अहां अपणे दुशमणा दे हत्थे ते छूटी करी,LUK	1	75	तिसदे सामणे पवित्र कन्ने धर्मी होई करी, जिन्दगी भर निडर होई नैं तिसदी सेवा करदे रैह्न | LUK	1	76	हे बच्चे, तू परमप्रधान परमात्में दा भविष्यद्व्कता बणना, क्जोकि तू परमात्में दा रास्ता त्यार करणे तांई तिसदे गां गां चलगा,LUK	1	77	क्जोकि तिसदे लोका जो उद्धार पाणे दा ज्ञान दै, जेहडा कि तिसदे पापां दी माफी ते हासल होंदा ऐ | LUK	1	78	एह म्हारे परमात्में दी तिस बड़ी करुणा ते होंगा; जिसदिया बजाह ते ऊपरे ते अहां पर तड़के दा परगड़ा चमकणा,LUK	1	79	कि नैहरे कन्ने मौता दी छौंआं च बैठणे आळेयां जो लौ दैं, कन्ने म्हारे पैरां जो कल्याणे दे रस्ते च सीधे चलां |”LUK	1	80	कन्ने सैह जागत बढ़ुदां कन्ने आत्मां च बलवंत होंदा गैया, सैह ताह्लू तिकर सुणसाण जगाह च रैह्या, जाह्लू LUK	2	1	तिन्हां दिना च राजें औगुस्तुस कैसरे अपणे देसे च लोकां दी जणगणना करणे दा हुक्म दित्ता |LUK	2	2	एह पैहली लोकां दी जणगणना तिस बग्त होई, जाह्लू किवरिनियुस सीरिया देशे दा राज्जपाल था |LUK	2	3	तां सारे लोक अपणा अपणा नां लखाणे तांई अपणे-अपणे सैहरे जो गै | LUK	2	4	कन्ने यूसुफ बी इसताई कि सैह बी दाऊदे दे घराने कन्ने वंशे दा था, गलीले दे नासरत सैहरे ते यहूदिया च दाऊदे दे सैहरे बेतलहमें जो गैया, LUK	2	5	कि अपणी मगेंतर मरियमा सौगी जेह्ड़ी गर्भवती थी, नां लखाणा लैई गैया | LUK	2	6	तिसा दे औत्थू रैंह्दे रैंह्दे डलीवरी होणे दे दिन पूरे होई गै,LUK	2	7	कन्ने मरियमा अपणे जेह्ठा पुत्तरे जो जम्मेया कन्ने तिस जो फालड़ूये च लपेटी करी गाई दी खुरलिया च सुआई दित्ता; क्जोकि तिसा ताई सराई च रैह्णे जो जगाह नी मिलियो थी | LUK	2	8	कन्ने तिस लाक्के च च मते गद्दी थे, जेहड़े राती जो दरबड़े च रैह्यी नैं अपणे धणे दा पेहरा करा करदे थे |LUK	2	9	चानक प्रभु दा इक्क दूत तिन्हां दे सामणे आई खड़ूता कन्ने प्रभु दा तेज तिन्हां दे चौंनी पास्सें चमकेया, कन्ने सैह बडे भरी डरी गै | LUK	2	10	ताह्लू सुअर्गदूते तिन्हां नैं ग्लाया,” मत डरा; क्जोकि दिखा, मैं तुहां जो बड़ी खुशिया दी खबर सणादा ऐ जेह्ड़ी सारे लोकां तांई होंगी | LUK	2	11	कि अज्ज दाऊद राजे दे सैहर बैतलहम च तुहां तांई इक्क उदारकर्ता पैदा होया ऐ, कन्ने ऐही मसीह प्रभु ऐ |LUK	2	12	तुहां तांई तिसदी एह पणछैण ऐ कि तुहां जो इक्क बच्चा जेह्ड़ा फालड़ूये नैं लपेटया कन्ने खुरलिया च सुतेया दुस्सगा |''LUK	2	13	ताह्लू इक्कदम तिस सुअर्गदूते सौगी स्वर्गदूतां दा झुडं परमात्में दी स्तुति करदे होये कन्ने एह ग्लांदे दुस्से,   LUK	2	14	सुअर्गे च परमात्में दी महिमा होयें कन्ने धरतिया च पर तिन्हां माणुआं जो शान्ति मिले जिन्हां ते सैह खुश ऐ |”LUK	2	15	जाह्लू स्वर्गदूत तिन्हां दे बक्खे ते सुअर्गे जो गै, तां गद्दी अप्पू च ग्लांणा लग्गे, “ओंआ, अहां बैतलहमें जो चलदे कन्ने जेह्ड़ी गल्ल परमात्में अहां जो दस्सियो, तिसा जो दिखी नैं ओंदे |LUK	2	16	कन्ने तिन्हां ताह्लू जाई नैं मरियमा कन्ने यूसुफे जो, कन्ने खुरलिया च सैह बच्चा दिख्या | LUK	2	17	तिन्हां दिखी नैं सुअर्गदूतां सैह गल्ल जेह्ड़ी इस जागते दे वारे च तिन्हां नैं ग्लाईयो थी, तिन्हां जो दस्सी दित्ती,LUK	2	18	गद्दियां दी गल्लां सुणी करी सारे माणुआं जो हैरानी होई |LUK	2	19	अपर मरियम तिन्हां सारियां गल्लां जो अपणे मने च रखी नैं सोचदी रैह्यी | LUK	2	20	कन्ने गद्दी जिआं तिन्हां नैं ग्लाया था, तिआं ई सब सुणी करी कन्ने दिखी करी परमात्में दी महिमा कन्ने स्तुति करदे होये वापस चली गै | LUK	2	21	जाह्लू अठ दिन पूरे होये कन्ने तिसदे खतणे दा बग्त आया, तां तिसदा नां यीशु रखेया जेह्ड़ा सुअर्गदूत तिसा दे पेटे च ओणे ते पैहले ग्लाईया था | LUK	2	22	जाह्लू मूसा दी व्यवस्था दे मताबक तिन्हां दे शुद्ध होणे दे दिने पूरे होये, तां सैह तिस जो यरूशलेम सैहरे दे मंदरे च परमात्में सामणे लैई गै | LUK	2	23	जिआं कि परमात्में दी व्यवस्था च लिख्या ऐ, इक्क जेह्ठा पुत्तर प्रभु तांई पवित्र ठेहरगा |”LUK	2	24	कन्ने परमात्में दी व्यवस्था दे वचना मताबक घुग्गी दा इक्क जोड़ा, या कबूतरे दे दो बच्चे" लैई करी बलिदान करें   | LUK	2	25	यरूशलेमे च शिमोन नांये दा इक्क माणु था, कन्ने सैह माणु धर्मी कन्ने भक्त था; कन्ने सैह पवित्र आत्मां नैं भरौया था कन्ने इस्त्राएले दे माणुआं जो शांति दैणे आळे दा इंतजार करा दा था, |LUK	2	26	कन्ने पवित्र आत्मां तिसियो दस्सेया था कि, जाह्लू तिकर सैह परमात्में दे मसीह जो दिखी नी लैंगा ताह्लू तिकर तिसदी मौत नी होणी ऐ | LUK	2	27	सैह आत्मां दे सखाणे ते मन्दिरे च आया; कन्ने जाह्लू मां बुड़े तिस जागते यीशुये जो अंदरेयो लैई आये, कि तिस तांई व्यवस्था दी रीतिया मताबक करन | LUK	2	28	तां तिन्हीं तिस जो अपणिया गोदी च लैया कन्ने परमात्में दा धन्यवाद करी नै ग्लाणा लग्गा कि,LUK	2	29	“हे सुआमी, हुण तू अपणे दासे जो अपणे वचने मताबक शांतिया नैं विदा कर,LUK	2	30	क्जोकि हुण मैं अपणियां अंखी नैं तेरे उद्धारे जो दिखी लेया,LUK	2	31	जिसियो तैं सब देसां दे लोका तांई घल्लया |LUK	2	32	कि सैह होरनी जाति दे लोकां जो लौ दैणे तांई जोती, कन्ने तेरे खास लोक इस्त्राएले दी महिमा होयें |LUK	2	33	यीशु दे बारे च गल्लां सुणी करी यूसुफ कन्ने मरियम बड़े ऐरान होई गै |  LUK	2	34	ताह्लू शिमौने तिन्हां जो आशीर्वाद दैई नै, तिसदिया माऊ मरियमा नैं ग्लाया, “दिख, एह बच्चा कईआं इस्त्राएलियां तांई खात्मे दा कन्ने उन्नति दा चिन्ह होणा, जिसदे बिरोध च गल्लां कित्ती जांगियां | LUK	2	35	अपर इक्क तलवार तेरिया जान्नी जो बी चिरदी निकळी जांगी – इसते मतेयां दे मनां च विचार प्रकट होंगे |”LUK	2	36	अशेर दे गोत्रे ते फनूएल नांये दी इक्क कुड़ी जिसादा नां हन्ना था, भविष्यवक्ता थी | सैह जबरी थी, कन्ने व्याह होणे दे बाद सत साल तिकर अपणे लाड़े सौगी रैह्यी | LUK	2	37	सैह चौरासी साल ते विधवा थी, कन्ने मंदरे जो नी छडदी थी अपर व्रत कन्ने प्रार्थना करी नै रात -दिन अराधना करदी थी |LUK	2	38	कन्ने हन्ना तिस बग्त औत्थू आई नै प्रभु दा धन्यवाद करणा लग्गी, कन्ने तिन्हां सबना नैं यीशु दे बारे च ग्लाणा लग्गी जेह्ड़े कि यरूशलेम दे छुटकारे दा इंतजार करा करदे थे | LUK	2	39	जाह्लू सैह परमात्में दी व्यवस्था मताबक सब कुछ पूरा करी चुके तां गलील च अपणे सैहरे नासरत जो भिरी चली गै | LUK	2	40	कन्ने जागत बढूदां कन्ने ताकतवर होंदा कन्ने ज्ञानवान होणा लग्गा; कन्ने परमात्में दा अनुग्रह तिस पर था |  LUK	2	41	यीशु दे माता पिता हर साल फसह दे तौआर मनाणे तांई च यरूशलेम जांदे थे | LUK	2	42	जाह्लू यीशु बारह सालां दा होया, तां सैह भिरी रीतिया मताबक तौआरे मनाणा यरूशलेम जो गै | LUK	2	43	जाह्लू तौआर मुक्की गैया तां अपणे घरेयो वापस ओणा लग्गे, अपर जागत यीशु यरूशलेम च रैह्यी गैया; कन्ने इसा गल्ला दा तिसदे माता-पिता जो नी पता था |LUK	2	44	सैह एह समझेया कि सौगी चलेयो माणुआं सौगी होंगा, इक्क दिने दा सफर कट्टी दित्ता, जाह्लू तिन्हां जो पता लग्गा कि यीशु सौगी नीयें तां तिसियो अपणे रिश्तेदारां च कन्ने जाण पहचाण आळे माणुआं च तां पणा लग्गे | LUK	2	45	अपर जाह्लू यीशु नी मिलेया, तां तां पदे -तां पदे यरूशलेम जो भिरी वापस हट्टी गै | LUK	2	46	तां पदे तां पदे त्रीं दिना बाद तिन्हां जो सैह मंदरे च गुरुआं बिच बैठेया कन्ने तिन्हां सौगी सुआल जाबाब करदा दिख्या |LUK	2	47	जितणे माणु तिसदियां गल्लां सुणा दे थे, सैह सब तिसदी समझा ते कन्ने सुआला जबाबां ते ऐरान परेशान थे |LUK	2	48	ताह्लू सैह तिस जो दिखी नै ऐरान होये कन्ने तिसदी माँ ग्लाणा लग्गी, ''हे पुत्तर तैं अहां सौगी इआं क्जो कित्ता, “दिख मैं कन्ने तेरे पिता तिज्जो तां पदे -तां पदे परेशान होई गैयो थे |”LUK	2	49	तिन्हीं तिन्हां नैं ग्लाया, तुहां मिन्जो क्जो तां पा दे थे, क्या तुहां जो पता नीये कि मिन्जो अपणे पिता दे घरे च होणा जरूरी ऐ |''LUK	2	50	अपर जेह्ड़ी गल्ल यीशुयें तिन्हां नैं ग्लाई, तिन्हां दिया समझा च नी आई | LUK	2	51	ताह्लू सैह तिन्हां सौगी चली गैया, कन्ने नासरते च पुज्जे, कन्ने यीशु अपणे माता पिता दा आज्ञाकारी बणी नैं रैह्या; अपर तिसदिया माऊ एह सारियां गल्लां अपणे मने च रखियां |LUK	2	52	कन्ने यीशु जुआन होंदा गैया कन्ने ज्ञाने, डील डौल च परमात्में कन्ने माणु दे अनुग्रह च गां बधदा गैया |LUK	3	1	एह घटना राजा तिबिरियुस कैसर दे राज्जे दे पन्दरां सालां च जाह्लू पुन्तियुस पिलातुस नांये डा इक्क माणु यहूदिया दा हाकम था, कन्ने राजा हेरोदेस गलीले पर राज्ज कर दा था कन्ने तिसदा भाऊ फिलिप्पुस इतूरिया कन्ने त्रखोनितिस जिल्ले पर राज्ज करदा था, कन्ने अबिलेने जिल्ले च लिसानियास राज्ज करदा था  |LUK	3	2	कन्ने तिस बग्त सै हन्ना कन्ने कैफा महायाजक थे, तिस बग्त परमात्में दा वचन सुणसान जगाह  च जकरियाह दे पुत्तर यूहन्ने अल्ल पुज्जया,LUK	3	3	सैह यरदन नदी दे अक्खे बक्खे दे सारे प्रदेशा च जाई करी प्रचार करणा लग्गा, क्जोकि अपणे अपणे पापां दी माफी तांई मन फिराव दे बपतिस्मे दा प्रचार करणा लग्गा |LUK	3	4	जिआं यशायाह भविष्यवक्ता दे ग्लायो वचना दी कताबा च लिख्या ऐ, कि “उजाड़ जगाह च कोई  हक्कां पांदे सुम्मा दा था कि, “प्रभु दा रस्ता त्यार करा, तिसदियां सड़का सीधी करा |LUK	3	5	हर इक्क घाटी भरी दित्ती जांगी, कन्ने हर इक्क प्हाड़ कन्ने टीला थलै कित्ता जांगा; कन्ने जेह्ड़ा टेड़ा ऐ सीधा, कन्ने जेह्ड़ा उबड़ खाबड़ ऐ सैह बराबर कित्ते जांगे |LUK	3	6	कन्ने हर प्राणी परमात्में दे उद्धारे दा दर्शन करगा |LUK	3	7	जेह्ड़ी भीड़ा दी भीड़ यूहन्ने अल्ल बपतिस्मा लैणे जो नकळी नैं ओंदी थी, तिन्हां नैं सैह ग्लांदा था, ”हे सर्पे दे बच्चेयो, तुहां जो कुणी दस्सी दित्ता कि आणे आळे गुस्से ते नठा |LUK	3	8	अपर अपणे मने जो पापां ते फेरी करी दे सबूत दैया,  कन्ने अपणे- अपणे मने च एह मत सोचा कि अहां पिता अब्राहम दे वंशे दे हन्न; क्जोकि मैं तिज्जो नैं ग्लांदा ऐ कि परमात्मां इन्हां पत्थरां ते बी अब्राहमें तांई औलाद पैदा करी सकदा ऐ |LUK	3	9	हुण गल्ल इआं कि कुआड़ी रुखां दी जड़ा पर रखी दित्तियो ऐ, इसतांई जेह्ड़ा खरा खरा फळ नी दिंदा,  कन्ने सैह बड्डी करी अग्गी च फूकेया जांदा ऐ |LUK	3	10	ताह्लू लोकां तिसते पूछ्या, “तां अहां क्या करन |LUK	3	11	यूहन्ने तिन्हां जो जबाब दित्ता, “जिसा अल्ल दो कुरते हन्न, सैह तिस सौगी जिस अल्ल नी हन्न बंडी ले कन्ने जिस अल्ल खाणेयो ऐ, सैह बी इआं ईं करें |LUK	3	12	चुंगी लैणे आळे बी बपतिस्मा लैणा ओन, कन्ने तिसते पूछया, ''हे गुरू, अहां क्या करन?”LUK	3	13	तिन्हीं तिन्हां नैं ग्लाया, “जेह्ड़ा अहां तांई ठेहराया गैया ऐ, तिस ते ज्यादा ना लैन |LUK	3	14	सिपाहियां बी तिसते एह पूछ्या, “अहां क्या करण?” तिन्हीं तिन्हां नैं ग्लाया, “कुसी ते रिश्वत मत लैणा कन्ने ना झूठा दोष लगाणा, कन्ने अपणी तणखाई च गुजारा करणा |”LUK	3	15	जाह्लू लोक यीशु दी भाळा च बैठेयो थे, कन्ने सारे अपणे -अपणे मने च यूहन्ने दे बारे च वचार करा दे थे कि क्या ऐही मसीह तां नी ऐ |LUK	3	16	तां यूहन्ना तिन्हां सबना जो ग्लाया, मैं तां तुहां जो पाणियें ते बपतिस्मा दिंदा ऐ, अपर सैह ओणे आळा ऐ जेह्ड़ा मिन्जो ते ताकतवर ऐ; मैं तां इस जोग्गा बी नी कि तिसदे जूतेयां दी गठी बी खोली सकें; सैह तां तुहां जो पवित्र आत्मां कन्ने अग्गी नैं बपतिस्मा दिंगा |LUK	3	17	तिसदा सूप तिसदे हत्थे च ऐ; कन्ने सैह अपणे खेतां जो अच्छी तरांह नैं साफ करगा; कन्ने कणका कणका जो अपणे पेड़ूये च इकट्ठा करगा; अपर भू जो तिसा अग्गी च जेह्ड़ी बुझदी नी फूकी दिंगा |LUK	3	18	इन्हीं साह्भें यूहन्ने खरी खरी गल्लां सणाई करी लोकां जो सुसमाचार सणादा रैह्या |LUK	3	19	जाह्लू यूहन्ने गलील देश दे राजा हेरोदेसे जो अपणे भाऊ फिलिप्पुसे दी लाड़ी हेरोदियासा जो अपणी बणाणे दे बारे च कन्ने सारे बुरे कम्मां दे बारे च जेह्ड़े तिन्हीं कित्तेयो थे दस्सी दित्ता |LUK	3	20	इसतांई हेरोदेसें तिन्हां सबना ते बधीकरी एह बुरा कम्म ब कित्ता कि यूहन्ने जो जेला च पाई दित्ता |LUK	3	21	जाह्लू सारे लोकां दे बपतिस्मा लैणे ते बाद यीशु बी जाह्लू बपतिस्मा लैई करी प्रार्थना करणा लग्गा, तां अम्बर खुली गैया |LUK	3	22	कन्ने पवित्र आत्मां कबूतरे दे रूप्पे च तिस पर उतरेया, कन्ने एह आकाशवाणी होई : “तू मेरा प्यारा पुत्तर ऐ, मैं तिज्जो ते खुश ऐ |LUK	3	23	जाह्लू यीशु परमात्में दे वचाना दे बारे च शिक्षा दैणा लग्गा, तां कोई तीयां सालां दी उम्रा दा था [जिआं कि माणु यीशु जो यूसुफे दा पुत्तर समझदे थे, कन्ने सैह एलिये दा,LUK	3	24	कन्ने सैह मत्ताते दा, कन्ने सैह लेलेविये दा कन्ने सैह मलकी दा,कन्ने सैह यन्ना दा, कन्ने सैह यूसुफे दा |LUK	3	25	कन्ने सैह मत्तित्याह दा, कन्ने सैह आमोसे दा, कन्ने सैह नहूमे दा, कन्ने सैह असल्याह दा, कन्ने सैह नोगह दा |LUK	3	26	कन्ने सैह माते दा ,कन्ने सैह मत्तित्याह दा, कन्ने सैह शिमी दा, कन्ने सैह योसेखे दा, कन्ने सैह योदाह दा,LUK	3	27	कन्ने सैह यूहन्ने दा, कन्ने सैह रेसे दा, कन्ने सैह जरूब्बबिले दा, कन्ने सैह शालतियेले दा, कन्ने सैह नेरी दा,LUK	3	28	कन्ने सैह मलकी दा ,कन्ने सैह अद्दी दा ,कन्ने सैह कोसामे दा, कन्ने सैह इलमोदामे दा, कन्ने सैह एरे दा,LUK	3	29	कन्ने सैह येशू दा, कन्ने सैह इलाजारे दा, कन्ने सैह योरीमे दा, कन्ने सैह मत्ताते दा,  कन्ने सैह लेविये दा,LUK	3	30	कन्ने सैह शमौने दा, कन्ने सैह यहूदाह दा, कन्ने सैह यूसुफे दा, कन्ने सैह योनाने दा, कन्ने सैह इलयाकीमे दा,LUK	3	31	कन्ने सैह मलेआह दा ,कन्ने सैह मिन्नास दा ,कन्ने सैह मत्तता दा , कन्ने सैह नातान दा ,कन्ने LUK	3	32	कन्ने सैह यिशै दा, कन्ने सैह ओबेदे दा ,कन्ने सैह बोअजे दा, कन्ने सैह सलमोने दा, कन्ने सैह नहशोने दा,LUK	3	33	कन्ने सैह अम्मीनादाबे दा, कन्ने सैह अरनी दा, कन्ने सैह हिस्त्रोने दा, कन्ने सैह फिरिसिये दा, कन्ने सैह यहूदाह दा,LUK	3	34	कन्ने सैह याकूबे दा, कन्ने सैह इसहाके दा, कन्ने सैह अब्राहमे दा, कन्ने सैह तिरहे दा, कन्ने सैह नाहोरे दा,LUK	3	35	कन्ने सैह सरूगे दा, कन्ने सैह रऊ दा, कन्ने सैह फिलिगे दा, कन्ने सैह एबिरे दा, कन्ने सैह शिलहे दा,LUK	3	36	कन्ने सैह अरफक्षदे दा, कन्ने सैह शेमे दा, कन्ने सैह नूहे दा, कन्ने सैह लिमिके दा,LUK	3	37	कन्ने सैह मथूशिलह दा, कन्ने सैह हनोके दा, कन्ने सैह यिरिदे दा, कन्ने सैह महललेले दा, कन्ने सैह केनाने दा,LUK	3	38	कन्ने सैह इनोशे दा, कन्ने सैह शेते दा, कन्ने सैह आदमे दा, कन्ने सैह परमात्में दा |LUK	4	1	भिरी यीशुयें बप्तिस्मा लैणे दे बाद पवित्र आत्मां नैं भरौई करी, यरदन दरैयाए ते वापस चलिया; कन्ने चाली दिनां तिकर आत्मां दे चलाणे ते बणे च घूमदा रैह्या |LUK	4	2	कन्ने सैतान तिसदी परीक्षा करदा रैह्या | तिन्हां दिनां च तिन्हीं कुछ नी खादा, कन्ने जाह्लू सैह दिन पूरे होये, ताह्लू तिस जो भूख लग्गी |LUK	4	3	जाह्लू सैताने तिस नैं ग्लाया, “जे तू परमात्में दा पुत्तर ऐ, तां इस इस पत्थरे नैं ग्ला, कि रोटी बणी जा |”LUK	4	4	यीशुयें तिस जो जबाब दित्ता, “लिख्या ऐ कि, “माणु सिर्फ रोटिया नैं ई जिंदा नी रैंह्गा |LUK	4	5	ताह्लू सैतान तिसियो लैई गैया, कन्ने तिसियो पल भरे च संसारे दे सारे राज्ज दस्से, LUK	4	6	कन्ने तिस नैं ग्लाया, “मैं इस संसारे दा हक्क कन्ने अधिकार तिज्जो दिंदा, क्जोकि एह सब मिन्जो दित्या ऐ, कन्ने मैं जिसियो चां तिसियो दैई सकदा ऐ  |LUK	4	7	इसतांई जे तू मिन्जो मन्ने कन्ने पूजें करें, तां एह सब तेरा होई जाणा |LUK	4	8	यीशुयें तिस जो जबाब दित्ता, “लिख्या ऐ :तू प्रभु अपणे परमात्में जो मन्न; कन्ने सिर्फ तिसदी ई भक्ति कर |”LUK	4	9	ताह्लू सैतान तिसियो यरूशलेम लैई गैया कन्ने मंदरे दी चोटिया पर खरेड़ी दित्ता, कन्ने तिस नैं  ग्लाया, “जे तू परमात्में दा पुत्तर ऐ, तां अप्पु जो ऐत्थू ते थलैं फेकी दै |LUK	4	10	क्जोकि लिख्या ऐ, “सैह तेरे बारे च अपणे स्वर्गदूतां जो हुक्म दिंगा, कजोकि सैह तेरी हिफाजत करन | LUK	4	11	कन्ने, सैह तिज्जो हत्थां पर चुकी लैगें,  कन्ने तेरे पैरां च पत्थर नैं ठोकर बी ना लग्गे |”LUK	4	12	यीशुयें तिस जो दित्ता, “एह बी ग्लाया ऐ,  'तू प्रभु अपणे परमात्में दी परख मत लैंदा |”LUK	4	13	जाह्लू सैतान यीशु दी परख लैई बैठा, नौये मोके दी भाळा च कुछ कुच्छ बग्त तांई तिसदे बक्खे ते चली गैया |”LUK	4	14	भिरी यीशु आत्मां दी सामर्थी नैं भरौई करी गलीले जो वापस आया, कन्ने तिसदी चर्चा अक्खे बक्खे दे सारे देसे च फैली गैई |LUK	4	15	सैह तिन्हां दे आराधनालयां च शिक्षा दिंदा रैह्या, कन्ने सब तिसदी खराई करदे थे 1LUK	4	16	यीशु नासरते च आया, जित्थू सैह पाळेया पोसेया था; कन्ने अपणी रीति मताबक सब्त के दिन आराधनालय च गैया कन्ने पवित्र शास्त्रे जो पढ़ने तांई खड़ौता | LUK	4	17	यशायाह भविष्यवक्ता दी कताब तिसियो पढ़ने तांई दित्ती, कन्ने तिन्हीं कताब खोली करी कन्ने एह पढ़ी करी सणाया कि  LUK	4	18	प्रभु का आत्मां मिन्जो पर ऐ, तिन्हीं मिन्जो पर अभिषेक कित्या कि मैं कंगाला जो सुसमाचार सणाणा,कन्ने मिन्जो इसतांई घल्लया ऐ कि कैदी जो छुटकारे दा कन्ने अन्नेयां तिन्हां दी अंखी खोलने दा सुसमाचार प्रचार करें कन्ने सतायां जो छड्डां |”LUK	4	19	कन्ने प्रभु परमात्में दी कृपा कन्ने दया दा प्रचार करें |”LUK	4	20	तां इतणा पढ़ने दे बाद यीशुयें कताब बंद करी कन्ने सेवकां दे हत्थे च दैई दित्ती कन्ने बैठी गैया; कन्ने आराधनालय दे सारे लोकां दी नजर तिस पर लगियो थी |LUK	4	21	ताह्लू यीशु तिन्हां नैं ग्लाणा लग्गा, “अज्ज ई एह वचन तुहां दे सुणने ते पूरा होया ऐ |LUK	4	22	सब लोक तिस जो सराहा करदे थे कन्ने तिसदे मुँमे ते निकळदे वचना जो सुणी करी हैरान होये; कन्ने ग्लाणा लग्गे, क्या एह यूसुफ का पुत्तर नी ऐ?”LUK	4	23	यीशुयें तिन्हां नैं ग्लाया, “तुहां मिन्जो पर एह टोंट जरुर कसणा कि 'हे वैद्घ ' पैहलें अपणे आप जो ठीक तां करी लै! जेह्ड़ा कुच्छ अहां सुणेयां कि कफरनहूम सैहरे च कम्माया ऐ; सैह ऐत्थू अपणे देसे च बी कम्मा |”LUK	4	24	कन्ने तिन्हीं ग्लाया, “मैं तुम नैं सच ग्लांदा ऐ कोई भविष्यवक्ता अपणे लाक्के च कदी बी इज्जत नी पांदा |LUK	4	25	कन्ने मैं तुम सच ग्लांदा ऐ कि एलिय्याह के दिनां च जाह्लू साढ़े तीनां सालां तिकर अम्बर बंद रैह्या, ऐत्थू तिकर कि सारे देसे च बड़ा अकाल पैया, तां इस्त्राएले च मतियां विधवा थियां |LUK	4	26	अपर एलियाह सैदा सैहरे दे सारफत ग्रांये दी गैर यहूदी विधवा जो छड्डी नैं होर कुसी अल्ल नी घल्ली |LUK	4	27	कन्ने एलिशा भविष्यवक्ता दे बग्त इस्त्राएले च मते भरी कोढ़ी थे, अपर परमात्में सीरिया देसे दे गैर यहूदी नामान कोढ़ी जो छड्डी करी होर कोई खरा नी कित्ता |”LUK	4	28	एह गल्लां सुणदे ई जितणे बी आराधनालय च थे, सब गुस्से होई गै  |LUK	4	29	कन्ने उठी करी यीशु जो सैहरे ते बाहर कडेया, कन्ने जिस प्हाड़े पर तिसदा सैहर बसेया था, तिस दी  चोटी पर लैई कि तिसियो तित्थू ते थलैं फेकणा लग्गे |LUK	4	30	अपर सैह तिन्हां दे बीचे ते निकळी करी चली गैया |LUK	4	31	भिरी सैह गलीले दे कफरनहूम सैहरे जो गैया; कन्ने सब्त दे दिन लोकां जो शिक्षा दे दा था |LUK	4	32	सैह तिसदिया शिक्षा ते हैरान होई गै क्जोकि तिसदा वचन अधिकारे सौगी होंदा था |LUK	4	33	आराधनालय च इक्क माणु था ,जिस च बुरियां आत्मां थियां | सैह जोरे नैं डडी करी ग्लाणा लग्गा,LUK	4	34	हे यीशु नासरी, तू अहां क्या चाहंदा, क्या तू अहां जो नाश करणा आया ऐ, मैं तिज्जो जानता ऐ तू कुण ऐ, तू परमात्में दा पुत्तर ऐ |”LUK	4	35	यीशुयें तिसा जो झिड़की नैं ग्लाया, “चुप रैह्य, कन्ने इसते निकळी जा |” ताह्लू बुरी आत्मां तिसियो सबना माणुये दे सामणे मरोड़ी करी सट्टी दित्ता कन्ने कोई नकसान कित्तेयो बगैर तिस ते निकळी गैई |LUK	4	36	एह दिखी करी सबना जो हैरानी होई, कन्ने सैह अप्पु च गल्लां करणा लग्गे, “एह कितणे ताकतवर कन्ने सामर्थी वचन हन्न, क्जोकि सैह अधिकारे नैं कन्ने सामर्थी सौगी बुरियां आत्मां जो हुक्म दिंदा ऐ, कन्ने सैह निकळी जांदियां हन्न |”LUK	4	37	इस तरांह यीशु दी चर्चा चौंनी पास्सें होणा लग्गी |LUK	4	38	यीशु आराधनालय ते निकळी करी शमोने दे घरे जो गैया | शमोने दी ससु जो बुखार चढ़ेया था, कन्ने तिन्हां तिसा तांई तिस नैं विणती कित्ती |LUK	4	39	तिन्हीं तिसा बक्खें खड़ौगग करी बुखारे जो फटकार लगाई कन्ने बुखार उत्तरी गैया, कन्ने सैह चटफट  उठी नैं तिसदी सेवा करणा लग्गी |LUK	4	40	संजा दे बग्त, जिन्हां जिन्हां दे घरे लोक कई तरांह दी बमारियां च पैयो थे, सैह सबना जो तिस अल्ल लैई आये, कन्ने तिन्हीं इक्की इक्की माणु पर हत्थ रखी करी तिन्हां जो खरा कित्ता |LUK	4	41	कन्ने बुरियां आत्मां बी डडदियां कन्ने एह ग्लांदियां कि, “तू परमात्में दा पुत्तर ऐ, “मते माणुआं ते निकळी गैईयां | अपर यीशु तिन्हां जो झिड़कदा था कन्ने ग्लाणा नी दिंदा था, क्जोकि सैह जाणदियां थियां कि सैह मसीह ऐ |LUK	4	42	जाह्लू भ्याग होई तां यीशु तित्थू ते निकळी करी सुणसाण जगाह जो गैया, भिरी बी माणुआं दी भीड़ तिसजो तोपदी होई तिसदे पचां चली आई, कन्ने तिस जो एह ग्लाई करी रोकणा लग्गी. कि अहां जो छड्डी करी मत जा |LUK	4	43	अपर यीशुयें तिन्हां नैं ग्लाया, “मिन्जो दूयेयां सैहरां च बी परमात्में दे राज्जे का सुसमाचार सणाणा जरूरी ऐ, क्जोकि मिन्जो इस कम्मे तांई ई घल्लया ऐ |”LUK	4	44	कन्ने सैह ग्लीले दे अराधनालयां च प्रचार करदा रैह्या |LUK	5	1	यीशु जाह्लू ग्लीले देसे दे गन्नेसरत नांये दिया झीला कंडे खड़ूतेया था तां माणुआं दी बड़ी भारी भीड़ तिसदे चौंनी पास्सें खड़ौई करी परमात्में दा वचन सुणना लगियो थी तां क्या होया कि,LUK	5	2	यीशु दी नजर तिसा झीला दे कंडे खड़ूतियां दूँ किस्तियां पर पैई, तिन्हां ते मुछवारे लौई करी अपणे जाळेयां धोआ करदे थे |LUK	5	3	तां इकी किस्तियां चढ़ी गैया, जेह्ड़ी कि शमौन नांये दे इक्की माणुये दी थी, तिस नैं ग्लाणा लग्गा, किस्तिया कंडे ते थोड़ी देयी हां लैई चल |” तां सैह तिसा किस्तिया च बैई करी तिन्हां माणुआं जो वचन सणाणा लग्गा |LUK	5	4	जाह्लू सैह वचन सणाई बैठा तां शमौने नैं ग्लाया, डुग्गी जगाह च लैई चल, कन्ने मच्छियां पकड़णे तांई अपणे जाळे सट्ट |LUK	5	5	शमौने तिसियो जबाब दित्ता, “हे सुआमी, अहां तां पूरी रात मेहणत करदे रैह्य कख बी पले नी पैया; चलो तुहां ग्लादे हन्न तां भिरी जाळ सट्टदे हन्न |”LUK	5	6	जाह्लू शमौने जाळ सट्टेया तां मती भरी मच्छियां तिसदे जाळे च फंसी गैईयां, कन्ने तिसदा जाळ छकूई चला |LUK	5	7	तां एह दिखी करी तिन्हीं अपणे संगी साथियां जो जेह्ड़े दूईया किस्तिया च थे, सणक लाई करी सदणा लग्गा कि आई करी अहां दी मदद करा, कन्ने तिन्हां आई करी दूनी किस्तियां इतणी भरी लैईयां कि डूबणा लगियां |LUK	5	8	एह दिखी करी शमौन पतरस यीशु दे पैरां पर पैई करी ग्लाणा लग्गा, “ हे प्रभु मेरे बक्खे ते चली जा क्जोकि मैं पापी माणु ऐ  |”LUK	5	9	क्जोकि इतणी भरी मच्छियां पकडेणे ते तिसियो कन्ने तिसदे साथियां जो बड़ी हैरानी होई |LUK	5	10	कन्ने जिआं ई जबदिये दे पुत्तर याकूबे कन्ने यूहन्ने जो बी, जेह्ड़े शमौने दे साझी थे, हैरान होये | ताह्लू यीशुयें शमौने नैं ग्लाणा लग्गा, “मत डर हुण जिआं तू मच्छियां पकड़दा था अज्जे दे बाद तैं माणु पकड़णे तांकि सैह परमात्में दी तरफा त्यान लगाई सकन |”LUK	5	11	कन्ने सैह किस्तियां जो कड़े पर लैई आये कन्ने सब किच्छ छड्डी करी तिसदे पचां चली पै |LUK	5	12	भिरी इक्की सैहरे च यीशु दी मुलकात इक्की कोढ़िये सौगी होई, जिसियो बड़ा भारी कोढ़ था, सैह यीशु दे पैरां पैई करी प्रार्थना करणा लग्गा, हे प्रभु जे तू चांह तां मिन्जो खरा करी सकदा ऐ |”LUK	5	13	यीशुयें हत्थ बधाई करी तिसियो छूता कन्ने ग्लाया, “मैं चाहंदा ऐ, कि तू खरा होई जां |” कन्ने तिसदा कोढ़ ताह्लू ई चली गैया |LUK	5	14	तिसते बाद यीशुयें तिस नैं ग्लाया, “जेह्ड़ा किच्छ तिज्जो नैं होया तिसियो कुसियो मत दस्सदा, सीधा अपणे याजके जो जाई करी दस्स, कन्ने अपणे खरे होणे दे बारे च जेह्ड़ा कुच्छ मूसें दी विधी मताबक चढ़ावा ऐ तिसियो चढ़ा कि तिन्हां पर गवाही होयें |LUK	5	15	अपर यीशु दे कम्मां दी चर्चा होर बी फैलदी गैई, भिरी भीड़ा दी भीड़ तिसदी सुणने तां कन्ने अपणी बमारियां ते ठीक होणे तांई कट्ठी होई |LUK	5	16	अपर सैह तिन्हां ते दूर जाईकरी बणे च प्रार्थना करदा था 1LUK	5	17	इक्क दिन इआं होया कि सैह सैह वचन सणाणा लगैया था, कन्ने तित्थू फरीसी कन्ने कानूना जो मनणे आळे यहूदी बी बैठयो थे सैह गलील कन्ने यहूदिया दे हर सैहरां ते कन्ने ग्रां कन्ने यरूशलेम ते आयेयो थे, कन्ने बमारा जो ठीक करणे दी सामर्थ यीशु च थी |LUK	5	18	तां तित्थू कुच्छ लोक धरंगे दे इक्की रोगिये जो मंजोलूये च चुकी करी लैई आये, सैह तिसियो यीशुये अल्ल अंदरेयो लिणे दा तरीका तोपणा लग्गे,LUK	5	19	अपर तित्थू भीड़ इतणी थी कि अंदर पैर रखणेयो जगाह बी नी तां सैह माणु छत्ती पर चढ़ी गै कन्ने तिन्हां सेल्लां कुआई करी तिन्हां सैह माणु मंजे समेत तिस भोक्के ते यीशु दे सामणे लौआई दित्ता |LUK	5	20	तिन्हीं तिन्हां दा वसुआस दिखी करी तिस नैं ग्लाया , “हे माणु, तेरे पाप माफ होये |”LUK	5	21	तां एह दिखी करी शास्त्री कन्ने फरीसी अप्पु च ग्लाणा लग्गे, “एह कुण ऐ जेह्ड़ा परमात्में दी निंदा करदा ऐ, परमात्में जो छड्डी करी होर कुण पापां जो माफ करी सकदा ऐ?”LUK	5	22	यीशुयें तिन्हां दे मने दियां गल्लां जाणी करी, यीशुयें ग्लाया, “तुहां अपणे मने च क्या ग्ला करदे हन्न |”LUK	5	23	सोखा क्या ऐ, क्या एह ग्लाणा कि 'तेरे पाप माफ होये, 'या एह ग्लाणा कि ' उठ कन्ने चल फिर |”LUK	5	24	अपर एह इसतांई कि तुहां जो लग्गी जां कि माणु दे पुत्तरे जो पाप माफ करणे दा हक्क ऐ, तिन्हीं  तिस धरंगे दे रोगिये नैं ग्लाया, कि मैं तिज्जो नैं ग्लांदा ऐ, कि उठ कन्ने अपणे मंजोलूये चुकी करी अपणे घरेयो चली जा |”LUK	5	25	सैह इक्क दम उठेया कन्ने तिन्हां दे दिखदे दिखदे जिस मंजोलूये पर सैह पैया था तिसीयो चुकी करी परमात्में दी महीमा करदा अपणे घरेयो चली गैया |LUK	5	26	एह दिखी करी सारे हैरान होई करी परमात्में दी महिमा करणा लग्गे कन्ने बड़े डरीकरी ग्लाणा लग्गे, “अज्ज अहां बड़ा चमत्कार दिख्या ऐ |LUK	5	27	कन्ने इसदे बाद यीशु सैहरे बाहर गैया, कन्ने तित्थू इक्क लेवी नांये दा चुंगी लैणे आळे माणुये जो चुंगी दी चौकिया पर बैठया दिख्या, कन्ने यीशुयें तिस नैं ग्लाया, मिन्जो पचां चली पौ |LUK	5	28	ताह्लू सैह सब किच्छ छड्डी करी यीशुये पचां चली पैया |LUK	5	29	कन्ने लेवियें अपणे घरे बडी धाम दित्ती; कन्ने धाम च लेवी अप्पु सौगी कम्म करणे आळे जो कन्ने होरमते परोणेयां जो सद्दा | LUK	5	30	इसा गल्ला पर फरीसी कन्ने तिन्हां दे शास्त्री तिसदे चेलयां नैं एह ग्लाई करी कुडकुड़ाने लग्गे, “तुहां चुंगी लैणे आळेयां कन्ने पापियां सौगी क्जो खांदे पींदे हन्न |”LUK	5	31	यीशुयें तिन्हां जो जबाब दित्ता,  वैघ भले कन्ने चंगैया तांई नी, अपर बमारां तांई जरूरी होंदे हन्न |LUK	5	32	मैं धर्मियां जो नी, अपर पापियां जो बचाणे तांई आया ऐ |”LUK	5	33	तिन्हां तिस नैं ग्लाया  “यूहन्ने के चेले तां बराबर व्रत रखदे कन्ने प्रार्थना करदे हन्न, कन्ने तिआं  ई फरीसीयां दे चेले बी अपर तेरे चेले तां खांदे पींदे हन्न |”LUK	5	34	यीशुयें तिन्हां नैं ग्लाया, “जाह्लू तिकर लाड़ा तिन्हां बरातियां सौगी ऐ, तां तुहां बरातियां ते व्रत करवाई सकदे हन्न |”LUK	5	35	अपर सैह दिन ओंगे, जधैड़ी लाड़ा तिन्हां ते लग्ग कित्ता जांगा, ताह्लू सैह तिन्हां दिनां च व्रत करेगे |”LUK	5	36	यीशुयें इक्क होर गल्ल सणाई करी ग्लाया, कि कोई बी माणु नौये कपड़े छैकी करी पराणा कपड़े दा रफू नी लगांदा, नी तां नौये छकूई जाणा कन्ने पराणे रफूयें तिस नैं मेल बीनी खाणा |”LUK	5	37	कन्ने कोई नौआ अंगूरा दा रस पराणियां सराइयां च नी भरदा, क्जोकि नौआ अंगूरा दा रस तिन्हां सराइयां जो फाड़ी करी निकळी जांगा, कन्ने सराइयां बी खराब होई जांगियां |LUK	5	38	अपर नौआ अंगूरा दा रस नौईयां सराइयां च भरणा चाइदा |LUK	5	39	जेह्ड़ा कोई पराणा अंगूरा दा रस पी करी नौआ नी चाहंदा क्जोकि सैह ग्लांदा ऐ, कि पराणा ई ठीक ऐ |LUK	6	1	भिरी जाह्लू सब्ते आळे दिने यीशु कन्ने तिसदे चेले खेतां ते होई करी जा दे थे, कन्ने तिस दे चेले कणका दे सिलेयां तोड़ी करी हत्थां नैं मली मली करी खा दे थे |LUK	6	2	ताह्लू फरीसी ग्लाणा लग्गे, “तुहां सैह कम्म क्जो करदे हन जेह्ड़ा सब्त दे दिन करणा ठीक नी ऐ |”LUK	6	3	यीशुयें तिन्हां जो जबाब दित्ता, “क्या तुहां एह नी पढ़ेया कि दाऊदें जाह्लू सैह कन्ने तिसदे साथी भूखे थे तां तिन्हां क्या कित्ता |”LUK	6	4	क्या सैह परमात्में दे मंदरे च नी गै, कन्ने तित्थू चढ़ावे दी रोटीयां खादियां, जिन्हां जो खाणा याजकां जो छड्डी करी होर कुसी जो बी ठीक नी था |”LUK	6	5	कन्ने तिन्हीं तिन्हां नैं ग्लाया, “माणु दा पुत्तर सब्त दे दिने दा बी प्रभु ऐ |”LUK	6	6	इआं होया कि कुसी होर सब्त दे दिने सैह आराधनालय च जाई करी शिक्षा दैणा लग्गा; कन्ने तित्थू इक्क माणु था जिसदा खब्बा हत्थ सूकेया था |LUK	6	7	शास्त्री कन्ने फरीसी तिस पर दोष लगाणे दा मोका तोपा करदे थे सैह ग्लाणा लग्गे, कि अज्ज दिखदे न सैह कि सब्त दे दिने ठीक करदा ऐ कि नी |LUK	6	8	अपर यीशु तिन्हां दे मने दे वचारां जो जाणदा था; इसतांई तिन्हीं डूंडे हत्थे आळे माणुये नैं ग्लाया, “उठ ,बीच च खड़ौई जा |” सैह उठी करी खड़ौई गैया |LUK	6	9	यीशुयें तिन्हां नैं ग्लाया, “मैं तुहां ते एह पुछदा ऐ कि सब्त दे दिने क्या ठीक ऐ, खरा या बुरा करणा; जान्नी जो बचाणा या नाश करणा |”LUK	6	10	ताह्लू यीशुयें तित्थू बैठयो सारे माणुआं जो दिखी करी तिस माणुये नैं ग्लाया, “अपणे हत्थे गां कर |” तिन्हीं अपणा हत्थ गां कित्ता कन्ने तिसदा हत्थ ठीक होई गैया |”LUK	6	11	अपर सैह आपे से बाहर होई करी अप्पु च सोचणा लग्गे कि अहां यीशुये नैं क्या करन |”LUK	6	12	तिन्हां दिना च सैह प्हाड़े पर प्रार्थना करणा गैया, कन्ने पूरी रात परमात्में सौगी प्रार्थना करदे बिताई दित्ती |”LUK	6	13	जाह्लू भ्याग होई तिन्हीं अपणे सब चेले अप्पु अल्ल सदै कन्ने तिन्हां च बारह चेले चुणी ले, कन्ने तिन्हां जो प्रेरित प्रेरित ग्लाया;LUK	6	14	कन्ने सैह एह हन्न :शमौन जिसदा नां पतरस बी रखया, तिसदा भाऊ अन्द्रियास, याकूब कन्ने यूहन्ना कन्ने फिलिप्पुस कन्ने बरतुल्मैं,LUK	6	15	कन्ने मत्ती कन्ने थोमा, कन्ने हलफईये दा पुत्तर याकूब ,कन्ने शमौन जिसदा नां जेलोतेस बी ऐ,LUK	6	16	कन्ने याकूब का पुत्तर यहूदा ,कन्ने यहूदा इस्करियोती जिन्हीं बादे च यीशु जो पकड़वाया था |LUK	6	17	ताह्लू यीशु अपणे चेलयां सौगी प्हाड़े ते लौई आया कन्ने इक्क खुलिया जगाह च खड़ौईया, कन्ने तिसदे होर चेले दूरे दूरे ते कन्ने यहूदिया देसे दे कन्ने यरूशलेमे दे, कन्ने सूरे दे कन्ने सैदा दे समंदरी लाक्के दे मते माणु कठरौयो थे |LUK	6	18	सैह माणु तिसदे वचना सुणना कन्ने अपणी बमारियां ते ठीक होणे तांई तिस अल्ल आयेयो थे, तित्थू थे कन्ने बुरियां आत्मां दे सतायो लोक बी खरे कित्ते |LUK	6	19	सारे माणु तिस जो हत्थ लगाणा चाहंदे थे, क्जोकि तिसते सामर्थ निकळा करदी थी कन्ने रोगी ठीक होया करदे थे |LUK	6	20	ताह्लू यीशुयें अपणे चेलयां जो दिखी करी ग्लाया, “धन हन्न तुहां जेह्ड़े मनां दे दीन हन्न, क्जोकि परमात्में दा राज्ज तुहां दा ऐ |LUK	6	21	“धन हन्न तुहां जेह्ड़े इस बग्त बी भूखे हन्न, क्जोकि तुहां रजाये जांगे | “धन हन्न तुहां जेह्ड़े हुण रोंदे हन्न, क्जोकि सैह हंसगे |LUK	6	22	“धन हन्न तुहां जाह्लू माणुये पुत्तरे दिया बजाह ते लोक तुहां नैं बैर रखग, कन्ने तुहां जो कड्डी दिंगे, कन्ने तुहां दी निंदा करगे, कन्ने तुहां दा नां बदनाम करगे |LUK	6	23	“तिस दिन खुश होई करी कूदणा, क्जोकि दिखा, तुहां तांई सुअर्गे च बड़ा फळ ऐ; तिन्हां दे सयाणे भविष्यवक्तां सौगी बी तिआं ई करा करदे थे |LUK	6	24	“अपर लाणत ऐ तुहां पर जेह्ड़े अमीर हन्न, क्जोकि तुहां अपणी शान्ति पाई चुके हन्न |LUK	6	25	“लाणत ऐ तुहां पर जेह्ड़े हुण रजेयो हन्न, क्जोकि सैह भूखे होंगे | “हाय तुहां पर जेह्ड़े हुण हंसदे हन्न, क्जोकि शोक करगे कन्ने रोंगे |LUK	6	26	लाणत ऐ तुहां पर जाह्लू सारे माणु तुहां जो खरा ग्लान, क्जोकि तिन्हां दे सयाणे बी भविष्यवक्ता सौगी इआं ई करदे थे |LUK	6	27	 “अपर मैं तुहां सुणने आळेयां जो ग्लांदा ऐ कि अपणे दुश्मणा नैं बी प्यार रखा; जेह्ड़े तुहां नैं बैर रखल, तिन्हां दा भला करा |LUK	6	28	जेह्ड़ा तुहां श्राप दैं, तिन्हां जो आशीष दैया; जेह्ड़ा तुहां दा अपमान करें, तिन्हां तांई प्रार्थना करा |LUK	6	29	जेह्ड़ा तुहां दिया इक्की खाखा पर चंड मारे तिसदे बक्खे दूई बी करी दैया; कन्ने जेह्ड़ा तेरी धोती खोणा चाहंदा ऐ, तिसियो कुरता लैणे ते बी मत रोका |LUK	6	30	जेह्ड़ा कोई तिज्जो ते मगें, तिसियो दें; कन्ने जेह्ड़ी तेरी चीजं खोई लैं, तिसते मत मंग |LUK	6	31	जिआं तुहां चाहंदे हन्न कि लोक तुहां सौगी करन, तुहां बी तिन्हां नैं तिआं ई करा |LUK	6	32	जे तुहां अपणे प्यार रखणे आळेयां सौगी प्यार रखन, तां इस च कुण देह्यी बडी गल्ल ऐ? क्जोकि पापी बी तां अपणे प्यार रखणे आळेयां सौगी प्यार रखदे हन्न |LUK	6	33	जे तुहां बी अपणेयां भलाई करणे आळेयां सौगी ई भलाई करदे हन्न, तां इस च कुण देह्यी बडी गल्ल ऐ? क्जोकि पापी बी इआं ई करदे हन्न |LUK	6	34	जे तुहां तिन्हां जो उधार दिंदे जिन्हां ते फिरी पाणे दी उम्मीद रखदे हन्न, तां इस च कुण देह्यी बडी गल्ल ऐ? क्जोकि पापी –पापियां जो उधार दिदें हन्न कि तितणा भिरी पान |LUK	6	35	अपर अपणे दुश्मणा नैं बी प्यार रखा, कन्ने भलाई करा कन्ने भिरी पाणे दी उम्मीद नी रखी करी उधार दैया; कन्ने तुहां ताई बड़ा फळ होंगा, कन्ने तुहां परमप्रधान की औलाद बणना, क्जोकि सैह तिन्हां बुरे माणुआं पर दयावान ऐ जेह्ड़े धन्यवाद नी करदे |LUK	6	36	जिआं तुहां दा पिता दयावान ऐ, तिआं ई तुहां बी दयावान बणा |LUK	6	37	“दोस मत लग्गा, तां तुहां पर बी दोस नी लगाया जांगा | दोसी ना मत ठेहरा, तां तुहां जो बी दोसी नी ठहराये जांगे | माफ करा, तां तुहां जो बी माफ कित्ता जांगा |LUK	6	38	तुहां दिंगे, तां तुहां जो बी दित्ता जांगा | लोक तुहां जो पूरे नापे नैं जिक्की जिक्की करी कन्ने हिलाई –हिलाई करी कन्ने चुंड लगाई नैं तुहां दिया गोदी च पांगे, क्जोकि जिस नापे नैं तुहां नापदे हन्न तिस नापे नैं तुहां तांई बी नापेया जांगा |”LUK	6	39	भिरी तिन्हीं तिन्हां नैं इक्क उदारण दित्ता : “क्या इक्क अन्ना, अन्ने जो रस्ता दस्सी सकदा ऐ? क्या दोयो गत्ते च नी पोंगे |”LUK	6	40	चेला अपणे गुरूये ते बड़ा नी ऐ, अपर जेह्ड़ा कोई सिद्ध होंगा, सैह अपणे गुरूये साइयां होंगा |LUK	6	41	तू अपणे भाऊये अंखी दे कखे जो क्जो दिखदा ऐ, कन्ने तिज्जो अपणियां अंखी दा कख नी दुस्सदा?LUK	6	42	जाह्लू तिज्जो अपणियां अंखी दा कख नी दुस्सदा, तां अपणे भाऊये नैं किआं ग्लाई सकदा ऐ, 'हे भाऊ ठेहर मैं तेरिया अंखी दे कखे जो कड्डी दिंदा? हे पखंडी पैहलें अपणियां अंखी दे कखे जो कड्ड, ताह्लू जेह्ड़ा कख तेरे भाऊये दिया अंखी च ऐ, तिस जो ठीक करी दिखी नैं कड्डी सकदा ऐ |LUK	6	43	“कोई खरा रुख निकम्मा फळ नी दिंदा, कन्ने ना तां कोई निकम्मा रुख ऐ जेह्ड़ा फळ दिंदा ऐ |LUK	6	44	हर इक्क रुख अपणे फळ ते पणछैणा जांदा ऐ; क्जोकि लोक झाड़ियां ते धूड़े नी तोड़दे कन्ने ना झड़बेरी ते अंगूर |LUK	6	45	खरा माणु अपणे मने दे खरे भंडार ते खरियां गल्लां करदा ऐ, कन्ने बुरा माणु अपणे मने ते बुरे भण्डारे ते बुरियां गल्लां करदा ऐ; क्जोकि जेह्ड़ा मने च भरौया होंदा ऐ सैई तिसदे मुँमें च निकळदा  ऐ |LUK	6	46	जाह्लू तुहां मेरा केह्णा नी मनदे तां मिज़ो क्जो 'हे प्रभु, हे प्रभु ग्लांदे हन्न?LUK	6	47	जेह्ड़ा कोई मिन्जो अल्ल ओदां ऐ कन्ने मेरियां गल्लां सुनी करी तिन्हां जो मनदा ऐ, मैं तुहां जो दस्सदा ऐ कि सैह कुस साइयां ऐ :LUK	6	48	सैह माणु तिस अक्लमंद माणुये साइयां ऐ, जिन्हीं अपणा घर बणादे बग्त सपड़े पर डुग्गी नीई खुणी करी बणाया, कन्ने जाह्लू बाढ़ आई तां पाणी तिस घरे नैं लगया अपर तिसियो कोई नकसान नी होया; क्जोकि सैह पक्का बणया था |LUK	6	49	अपर जेह्ड़ा मेरियां गल्लां सुणी करी नी मनदा सैह बेवकूफ माणुये साइयां ऐ जिन्हीं चिक्का पर बगैर नीआं पाई करी घर बणाया, जाह्लू बाढ़ आई तिस गहरे नैं लगया अपर सैह ताह्लू ई टेई करी बर्वाद होई गैया | LUK	7	1	जाह्लू यीशु लोकां नैं एह सारियां गल्लां ग्लाई बैठा, तां सैह कफरनहूम सैहरे च आया |LUK	7	2	तिस सैहरे च इक्क रोमी फौजा दा सूवेदार रैंह्दा था कन्ने तिसदा इक्क प्यारा दास बमार कन्ने मरणा लगैया था |LUK	7	3	जाह्लू तिन्हीं यीशु दी चर्चा सुणी तां कुच्छ स्याणे यहूदी माणु तिस अल्ल घल्ले कि तिस नैं विणती करन कि सैह आई करी मेरे दासे जो ठीक करें |LUK	7	4	सैह यीशु अल्ल आये, कन्ने तिस नैं बड़ी विणती करी नैं ग्लाणा लग्गे, “सैह इस जोग्गा ऐ कि तूं तिस तांई एह करें,LUK	7	5	क्जोकि सैह म्हारे जाति दे माणुआं नैं प्यार रखदा ऐ, कन्ने तिन्हीं म्हारे आराधनालय जो बणाया ऐ |”LUK	7	6	यीशु तिन्हां सौगी चली गैया, अपर जाह्लू सैह सूबदारे दे घरें पुज्जणे आळा था, तां सूबेदारें तिस अल्ल अपणे कुच्छ साथी एह ग्लाई नैं घल्लया, “हे प्रभु मेरे घर ओणे दा कष्ट मत करा, क्जोकि मैं इस जोग्गा नी ऐ कि तुहां मेरे घरेयो ओन |LUK	7	7	इस तांई मैं अपणे आप्पे जो इस जोग्गा बी नी समझेया कि मैं तिज्जो अल्ल ओंयें, अपर जित्थू ऐ तित्थू ते वचन ग्लाई दै तां मेरा दास ठीक होई जांगा |LUK	7	8	क्जोकि मैं बी कुसी अफसरे थलैं कम्म करणे आळा ऐ; कन्ने मेरे थलैं बी कुच्छ सिपाई कम्म करदे हन्न, जाह्लू मैं इक्की जो ग्लांदा कि जा ऐ तां चली जांदा ऐ; कन्ने दूये दासे नैं, आ तां सैह आई जांदा ऐ; कन्ने जाह्लू अपणे दासे नैं ग्लांदा, कि एह कम्म कर, तां सैह तिस कम्मे करदा ऐ |LUK	7	9	एह सुणी करी यीशु बड़ा हैरान होया कन्ने तिन्हीं मुँमें फेरी करी तिसा भीड़ा जो जेह्ड़ा तिसदे पचां चलियो थी ग्लाया “मैं तुहां नैं ग्लांदा ऐ कि मैं इस्त्राएल च बी ऐदेया वसुआस नी पाया |”LUK	7	10	कन्ने जेह्ड़े घल्लेयो माणुआं घरे पुज्जी करी दिख्या सैह दास ठीक होई गैया |LUK	7	11	थोड़े दिनां बाद सैह नाईन नांये दे इक्की सैहरे जो गैया | तिसदे चेले कन्ने माणुआं दी भीड़ तिस कन्ने जा दी थी |LUK	7	12	जाह्लू यीशुयें सैहरे च पैर पाया ई था, तां क्या दिख्या, कि लोक इक्की मुड़दे जो बाहर नकाल करणे जो लैई करी जा दे थे; जेह्ड़ा अपणियां मांऊ दा इक्को ई पुत्तर था, कन्ने सैह विधवा थी; कन्ने सैहरे दे मते भरी लोक नकाळे करणा तिसा सौगी चलेयो थे |LUK	7	13	यीशु जो तिसाजो बिधवा जो दिखी करी तरस आया, कन्ने तिन्हीं ग्लाया, “मत रो |”LUK	7	14	ताह्लू तिन्हीं बक्खें आई करी अर्थिया जो छुता, कन्ने अर्थिया चुकणे आळे रूकी गै | ताह्लू तिन्हीं ग्लाया, “हे जुआन, मैं तिज्जो ग्लांदा ऐ, उठ !”LUK	7	15	जाह्लू सैह मुड़दा उठी बैठा, कन्ने ग्लाणा लग्गी पैया, तिन्हीं तिसियो तिसदिया मांऊ जो दैई दित्ता |LUK	7	16	एह दिखी करी सारे डरी गै, कन्ने सैह परमात्में दी जय जय कार करी नैं ग्लाणा लग्गे, अहां च इक्क बड़ा भविष्यकर्ता उठया ऐ, कन्ने परमात्में अपणे माणु पर मेहरवानी दस्सी ऐ |”LUK	7	17	कन्ने यीशु दे बारे च एह गल्ल सारे यहूदिया कन्ने अक्खे बक्खे दे सारे लाक्के च फैली गैई |LUK	7	18	यूहन्ना बप्तिस्मा दैणे आळे दे चेलयां इन्हां सबना गल्लां दा खबर यूहन्ने जो सणाई |LUK	7	19	ताह्लू यहून्नें अपणे चेलयां दूँ चेलेयां जो अप्पु अल्ल सदी करी प्रभुये अल्ल एह पूछणे तांई घल्लया, “क्या आणे आळा तू ई ऐ, या अहां कुसी होर दा इंतजार करन?”LUK	7	20	यूहन्ने दे दो चेले यीशु अल्ल जाई करी ग्लाणा लग्गे, यूहन्ना बप्तिस्मा दैणे आळें अहां जो तिज्जो अल्ल पूछने ताई पूछणे तांई घल्लया ऐ कि क्या ओणे आळा तू ई ऐ, या अहां कुसी होर दा इंतजार  करन?”LUK	7	21	तिस बग्त यीशुयें कई तरांह दे बमारां कन्ने पीड़ा आळेयां, कन्ने बुरियां आत्मां आळे माणुआं जो छडाया; कन्ने अन्ने माणु दिखणा लग्गे | LUK	7	22	तां यीशुयें तिन्हां नैं ग्लाया, “जेह्ड़ा कुच्छ तुहां दिख्या कन्ने सुणेयां सैह जाई करी यूहन्ने जो दस्सा; कि अन्ने दिखदे हन्न, लटे चलदे -फिरदे हन्न, कोढ़ी खरे कित्ते जांदे हन्न, बोळे सुणदे हन्न, मरेयो जिंदे कित्ते जांदे हन्न, कन्ने कंगाला जो सुसमाचार सणाया जांदा ऐ |LUK	7	23	धन ऐ सैह जेह्ड़ा मेरिया बजाह ते ठोकर नी खांदा |”LUK	7	24	जाह्लू यूहन्ने दे चेले चली गै तां यीशु यूहन्ने दे बारे च लोकां नैं दस्सणा लग्गा, “तुहां उजाड़ जगाह च तुहां क्या दिखणा गैयो थे? क्या हौआ नैं हिलदे सरकंडे जो?LUK	7	25	तां भिरी तुहां क्या दिखणा गैयो थे? क्या कोमल कन्ने कीमती कन्ने चमकीले कपड़े पैह्नेयो माणुआं जो कन्ने सुख विलासे च कन्ने राज्ज मैहलां च रैंह्दे हन्न |LUK	7	26	तां भिरी क्या दिखणा गैयो थे? क्या कुसी भविष्यवक्ता जो? हाँ मैं तुहां नैं ग्लांदा ऐ भविष्यवक्ता ते बी बडे जो |LUK	7	27	एह तां सैई माणु ऐ, जिसदे बारे धर्म शास्त्रे च लिख्या ऐ कि दिख, मैं अपणे दूते जो तिज्जो गां गां घल्लदा ऐ, जेह्ड़ा तिज्जो ते पैहलें तेरा रस्ता सीधा करगा |LUK	7	28	मैं तुहां नैं ग्लांदा ऐ कि जेह्ड़े अज्जे तिकर जणांसा ते पैदा होयो हन्न, तिन्हां सबना च यूहन्ने ते बड़ा कोई नी ऐ :अपर परमात्में दे राज्ज च जेह्ड़ा लोक्के ते लोक्का ऐ, सैह तिसते बी बडा ऐ |”LUK	7	29	कन्ने सबना आम लोकां कन्ने चुगी लैणे आळेयां बी यूहन्ने दा बपतिस्मा लैई करी परमात्में जो सच्चा मन्नी लैया |LUK	7	30	अपर फरीसियां कन्ने कानून जाणने आळेयां माणुआं यूहन्ने ते बपतिस्मा ना लैई करी परमात्में दी मनसा जो अपणे बारे च टाली दित्ता |LUK	7	31	तां मैं इस जुगे दे लोकां दी बराबरी कुसने करें कि सैह कुस साइयां ऐ?LUK	7	32	सैह तिन्हां जागतां साइयां हन्न जेह्ड़े बाजारे च बैई करी इक्की दूये नैं दस्सी करी ग्लादे हन्न, “अहां तुहां तांई बंसरी बजाई ,कन्ने तुहां नी नचे; अहां रोये,कन्ने तुहां नी रोये |LUK	7	33	क्जोकि यूहन्ना बपतिस्मा दैणे आळा ना तां रोटी खांदा ना तां अंगूरा दा रस पींदा आया, कन्ने तुहां ग्लांसे हन्न,कि तिस च बुरी आत्म ऐ |LUK	7	34	माणु दा पुत्तर खांदा पींदा आया ऐ, कन्ने तुहां ग्लांदे हन्न, दिखा एह भूखड़ कन्ने पियक्कड़ जेह्ड़ा चुंगी लैणे आळेयां दा कन्ने पापियां दा साथी ऐLUK	7	35	अपर परमात्में दा ज्ञान अपणी सारी औलांदा दिया बजाह ते सच्चा ठेहराया गैया ऐ |”LUK	7	36	भिरी कुसी फरीसियें यीशुये नैं विणती कित्ती कि मिन्जो सौगी खाणा खा, तां एह सुणी करी यीशु तिस फरीसिये दे घरें खाणा खाणा बैठा |LUK	7	37	कन्ने दिखा तिस सैहरे दी इक्क पापणी जणांस एह जापता लग्गा कि यीशु फरीसिये दे घरें खाणा  खाणा बैठया ऐ तां सैह सगंमरमरे दी गड़विया च इत्तर लंदा |LUK	7	38	कन्ने सैह पचां खड़ौई करी रोंदी रोंदी यीशु दे पैरां जो टेपळेयां नैं सेड़ी करी सिरे दे बाळां नैं पुज्जणा लग्गी, कन्ने तिसदे पैरां जो बार बार चूमी करी तिन्हां पर इत्तर मळेयां |LUK	7	39	एह दिखी करी फरीसी जिन्हीं यीशु जो सदेया था, अपणे मने च सोचणा लग्गा, “जे एह भविष्यवक्ता होंदा तां जाणी जांदा कि एह जेह्ड़ी पैरां छूणे आळी जणांस कुण ऐ कन्ने कदेयी ऐ, क्जोकि सैह तां पापिण ऐ |”LUK	7	40	यीशुयें तिसदे जबाबे च  ग्लाया, “हे शमौन मिन्जो तिज्जो नैं कुच्छ ग्लाणा ऐ |” सैह ग्लाया, “हे गुरू, ग्ला |”LUK	7	41	कुसकी महाजणे दे दो कर्जदार थे, इक्क पंज सौ कन्ने दूया पंजा दीनारां दा कर्जदार था |LUK	7	42	जाह्लू तिन्हां अल्ल दैणे जो कुच्छ नी रैह्या, तां तिन्हीं दूनी जो माफ करी दित्ता | इसतांई तिन्हां   कुण तिस नैं जादा प्यार रखगा?”LUK	7	43	शमौने जबाब दित्ता, “मेरिया समझा च सैह जिसदा तिन्हीं जादा छड्डी दित्ता | यीशुयें तिस नैं ग्लाया, “तैं ठीक ग्लाया ऐ |”LUK	7	44	कन्ने तिसा जणांसा दे पास्सें फिरी करी तिन्हीं शमौने नैं ग्लाया, “क्या तू इसां जणांसा जो दिखादा ऐ? मैं तेरें घरें आया अपर तैं मिन्जो पैरां जो धोणे तांई पाणी नी दित्ता पर इन्नै मेरे पैर अंखी दे टेपळेयां नैं धोत्ते कन्ने अपणे बाळां नैं पुज्जें |LUK	7	45	तैं मिन्जो पुक्का नी दित्ता, अपर जाह्लू ते मैं आया ऐ ताह्लू ते ई इन्नै मेरे पैरां जो चूमणा नी छडेया |LUK	7	46	तैं मेरे मुंडे पर तेल नी मळेया, अपर इन्नै मेरे पैरां पर इत्तर मळेया ऐ |LUK	7	47	इसतांई मैं तुहां नैं ग्लांदा ऐ कि इसा दे पाप जेह्ड़े मते थे माफ किते, क्जोकि इन्नै जादा प्यार कित्ता; अपर जिस दे पाप थोड़े माफ होये, सैह थोड़ा प्यार करदा ऐ |”LUK	7	48	कन्ने यीशुयें जणांसा जो ग्लाया, “तेरे पाप माफ होये |”LUK	7	49	ताह्लू जेह्ड़े लोक तिस खाणा खाणा बैठेयो थे, सैह अपणे -अपणे मने च सोचणा लग्गे, “एह कुण ऐ जेह्ड़ा पापां जो बी माफ करदा?”LUK	7	50	अपर यीशुयें जणांसा नैं ग्लाया, “तेरे वसुआसें तिज्जो बचाई लैया, खुशी खुशी चली जा |”LUK	8	1	इसदे बाद सैह सैहरे सैहरे कन्ने ग्रां – ग्रां च प्रचार करदा होया कन्ने परमात्में दे राज्जे दा सुसमाचार सणादा होया फिरणा लग्गा, कन्ने सैह बारह तिस सौगी थे,LUK	8	2	कन्ने कुच्छ जणांसां बी थियां जेह्ड़ियां बुरियां आत्मां नैं कन्ने बमारियां नैं छड्डाईयां गैईयां थी, कन्ने सैह एह ऐ : मरियम जेह्ड़ी मगदलीनी कहलांदी थी, जिसा ते सत बुरियां आत्मां कड्डियां थियां,LUK	8	3	कन्ने हेरोदेसे दे भण्डारी खुजे दी लाड़ी योअन्ना, कन्ने सूसन्नाह, कन्ने मतियां होर जणांसां | एह अपणियां सम्पति नैं तिसदी सेवा करदियां थियां |LUK	8	4	जाह्लू बड़ी भीड़ इक्कठी होई कन्ने सैहरे –सैहरे दे लोक तिस अल्ल चली ओंदे थे, तां तिन्हीं उदारणे  च ग्लाया :LUK	8	5	“इक्क बाणे आळा माणु बीई बाणा निकळेया | बांदे बांदे कुछ रस्ते कंडे पैया, कन्ने रूलदा गैया, कन्ने अम्बरे दे पंछियां तिन्हां जो चुगी लैया |LUK	8	6	कुच्छ चट्टाना पर पैया, कन्ने लूंगैया, अपर नमी ना मिलणे ते सूकी गैया |LUK	8	7	कुच्छ झाड़ियां दे बीच पैया, कन्ने झड़ियां सौगी सौगी बधी करी तिस जो दबाई दित्ता |LUK	8	8	कुच्छ खरिया जमीना पर पैया, कन्ने लूंगी करी सौ गुणा फळ दित्ता |” एह गलाई करी तिन्हीं ऊंचे शब्दां च ग्लाया, “जिसदे सुणने दे कन्न होन सैह सुणी लैन |”LUK	8	9	यीशु दे चेलयां तिस ते पूछ्या कि इस उदारणे दा क्या मतलब ऐ?LUK	8	10	तिन्हीं ग्लाया, “तुहां जो परमात्में दे राज्जे दे भेदां दी समझ दित्ती गैई ऐ, अपर होरना जो उदारणा च सणाया जांदा ऐ, इसतांई कि, सैह दिखी करी बी ना दिखन, कन्ने सुणी करी बी ना समझन |LUK	8	11	“उदारणे दा मतलब ऐ, बीई परमात्में दा वचन ऐ |LUK	8	12	रस्ते दे कंडे सैह हन्न, जिन्हां तां सुणेया; ताह्लू सैताने आई करी तिन्हां दे मने दे वचना जो चुकी लैई जांदा ऐ कि इआं ना होयें कि सैह वसुआस करी नैं उद्धार पाई लैन |LUK	8	13	चट्टाना दे सैह हन्न कि जाह्लू तां सुणदे तां हन्न, तां खुशी नैं वचने जो ग्रहण तां करदे हन्न, अपर  जड़ ना पकड़णे दिया बजाह ते थोड़ी देर तां वसुआस तां रखदे हन्न, कन्ने परीक्षा दे बग्त बेहकी जांदे हन्न |LUK	8	14	जेह्ड़े झाड़ियां च पैयो, एह सैह हन्न जेह्ड़े सुणदे तां हन्न, अपर गां चलीकरी चिंता, कन्ने धन, कन्ने जिन्दगिया दे सुख बिलासे च फंसी जांदे हन्न, कन्ने तिन्हां दा फळ नी पकदा |LUK	8	15	अपर जेह्ड़े खरिया जमीना दे सैह हन्न, जेह्ड़े वचन सुनीकरी भले कन्ने उत्तम मन च सम्भाली करी रखदे हन्न, कन्ने धीरज नैं फळ लैयोंदे हन्न |LUK	8	16	 “कोई दिय्ये बाळी करी भांडे नैं नी ढकदा, कन्ने ना मंजोलूये थलैं रखदा ऐ, अपर उचिया जगाह पर रखदा ऐ कि अंदर आणे आळे लौ पान |LUK	8	17	कुच्छ छिपेया नी जेह्ड़ा सामणे नी होयें, कन्ने न कुच्छ गुप्त ऐ जेह्ड़ा जाणेयां नी जां कन्ने सामणे नी होयें |LUK	8	18	इसतांई चुकन्ने रैह्या कि तुहां कुस रीतिया नैं सुणदे हन्न? क्जोकि जिन्हां अल्ल ऐ तिन्हां जो दित्ता जांगा, कन्ने जिन्हां अल्ल नी ऐ तिन्हां ते बी लैई लैया जांगा, जिसियो सैह अपणा समझदा ऐ |LUK	8	19	तिसदे मां कन्ने तिसदे भाऊ यीशु अल्ल आये, अपर भीड़ा दिया बजाह ते तिस नैं मिली नी सके |LUK	8	20	तिस नैं ग्लाया गैया, “तेरी मां कन्ने तेरे भाऊ बाहर खड़ूतेयो हन्न, कन्ने तिज्जो नैं मिलणा चाहंदे हन्न |”LUK	8	21	तिन्हीं इसदे जबाबे च तिन्हां नैं ग्लाया, “मेरी मां कन्ने मेरे भाऊ एह हन्न, जेह्ड़े परमात्में दे वचने   जो सुणदे कन्ने मनदे हन्न |”LUK	8	22	भिरी इइक्क दिन सैह कन्ने यीशु दे चेले किस्तिया पर चढ़े, कन्ने तिन्हीं तिन्हां कन्ने ग्लाया, “ओआ, झील के पार चलें 1”LUK	8	23	अपर जाह्लू किस्ती चलियो थी, तां यीशु सोई गैया : कन्ने झीला च तूफान आई गैया, कन्ने किस्ती पाणिये नैं भरौणा लग्गी कन्ने सैह खतरे च थे |LUK	8	24	ताह्लू चेलयां बक्खे आई करी यीशु जो जगाया, कन्ने ग्लाया, “सुआमी! “सुआमी! अहां मरी चलेयो हन्न |” ताह्लू उठी करी तिन्हीं तूफाने कन्ने पाणिये दी लैहरां जो झिड़केया कन्ने सैह रुकी गै कन्ने शांत होई गै |LUK	8	25	ताह्लू यीशुयें तिन्हां नैं ग्लाया, “तुहां दा वसुआस कुत्थू था?” अपर सैह डरी गै कन्ने हैरान होई नैं अप्पु चा ग्लाणा लग्गे, “एह कुण ऐ जेह्ड़ा तूफान कन्ने पाणिये जो बी हुक्म दिंदा ऐ, कन्ने सैह तिसदा हुक्म मनदे हन्न?”LUK	8	26	भिरी सैह गिरासेनियां दे देसे च पुज्जे, जेह्ड़ा तिस पार गलील दे सामणे ऐ |LUK	8	27	जाह्लू सैह झीला दे कंडे पर लुत्था तां तिस सैहरे दा इक्क माणु मिला जिस च बुरी आत्मां थीं | सैह मतेयां दिना ते ना कपड़े लगांदा था कन्ने ना घरें रैंह्दा था अपर कब्रां च रैंह्दा था |LUK	8	28	तिन्हीं यीशुये दिखी करी डडेया कन्ने तिस सामणे पैई करी जोरे नैं ग्लाया, “हे परम प्रधान परमात्में दे पुत्तर यीशु ! मिन्जो तिज्जो नैं क्या कम्म? मैं तिज्जो नैं विणती करदा ऐ, मिन्जो दर्द मत दै |LUK	8	29	क्जोकि सैह तिसा बुरिया आत्मां जो तिस माणुये ते निकळणे दा हुक्म दे दा था, इस तांई सैह बार- बार प्रबल होंदी थी | लोक तिसियो जो संगला कन्ने बेड़ियां नैं बन्नदे थे तमी सैह बन्धनां जो तोड़ी दिंदा था, कन्ने बुरी आत्मां तिसियो बणे च भगांदी थी |LUK	8	30	यीशुयें तिस ते पूछ्या, “तेरा क्या नां ऐ?” तिन्नै ग्लाया, “सेणा,” क्जोकि मतियां बुरी आत्मां तिस च समाई गियां थियां |LUK	8	31	तिन्हां तिस नैं प्रार्थना कित्ती कि अहां जो अथाह कुंडे च जाणा दा मत दैया |LUK	8	32	औत्थू प्हाड़े पर सूअरां दा इक्क बड़ा झुंड चुगा दा था, इसतांई तिन्हां तिस नैं विणती कित्ती कि अहां जो तिन्हां जो समाणा दै | तिन्हीं तिन्हां जो जाणा दित्ता |LUK	8	33	ताह्लू बुरियां आत्मां तिस माणुये ते निकळी करी सूअरां चली गैईयां कन्ने सैह झुण्ड खढ़िया ढाळा  ते रीढ़की करी झीला च जाई पैया कन्ने डूबी करी मरिया |LUK	8	34	सूअरां दे चरवाहे एह जेह्ड़ा होया था दिखी करी नठी गै, कन्ने सैहरे च कन्ने ग्रांये च जाई करी तिसदी खबर फैलाई दित्ती |LUK	8	35	लोक एह जेह्ड़ा होया था तिसियो दिखणा आये, कन्ने यीशु अल्ल आई करी जिस माणुये ते बुरियां  आत्मां कड्डियो थियां, तिसियो यीशु दे पैरां अल्ल कपड़े पैहनी करी कन्ने शांत बैठेया दिखी डरी गै, LUK	8	36	कन्ने दिखणे आळेयां तिन्हां जो दस्सेया कि सैह माणु बुरियां आत्मां दा सताया होया कुस तरांह खरा होया |LUK	8	37	ताह्लू गिरासेनियां सैहरे दे अक्खे बक्खे दे सारे लोकां यीशु नैं विणती कित्ती कि म्हारे इस लाक्के ते चली जा; क्जोकि तिन्हां पर बड़ा भरी डर छाई गैया था | कन्ने सैह किस्तिया च बैई करी चली गैया |LUK	8	38	जिस माणु च बुरियां आत्मां कड्डियां थियां सैह यीशुये नैं विणती करणा लग्गा कि मिन्जो अप्पु सौगी रैह्णा दैया, अपर यीशुयें तिसियो घल्ली करी ग्लाया,LUK	8	39	“अपने घरयो चलिया कन्ने लोकां नैं दस्स कि परमात्में तिज्जो तांई कितणे बडे-बडे कम्म कित्ते |”LUK	8	40	जाह्लू यीशु वापस आया तां लोक तिस नैं खुशिया कनैं मिले, क्जोकि सैह सारे तिसदी राह दिखा दे थे |LUK	8	41	इतणे च याईर नांये दा इक्क माणु जेह्ड़ा आराधनालय दा सरदार था आया कन्ने यीशु दे पैरां च पैई करी तिस नैं विणती करणा लग्गा कि मेरे घरयो चल,LUK	8	42	क्जोकि तिसदी बारां सालां दी इक्क लौती कुड़ी थी, कन्ने सैह मरना लगियो थी | जाह्लू सैह जा दा था, ताह्लू लोक तिस परालें पैई जांदे थे |LUK	8	43	इक्की जणांसा जिसा जो बारां साला ते खून चलणे दा रोग था, कन्ने तिन्नै अपणी सारी कमाई बैद्दां पर लगाई दित्तियो थी, तमी तिसा जो कुसी ते बी फर्क नी पैया,LUK	8	44	पचां ते आई करी तिसदे कपड़े दे पल्ले जो छुता, कन्ने झट ई तिसा दा खून चलणा बंद होई गैया|LUK	8	45	इस पर यीशुयें ग्लाया, “मिन्जो कुणी छुता?” जाह्लू सारे मुकरणा लग्गे, तां पतरसे कन्ने तिसदे साथियां ग्लाया, “हे सुआमी, तुहांयो जो तां भीड़ दबा दी ऐ कन्ने तुहां परालें पैई जांदी ऐ |”LUK	8	46	अपर यीशुयें ग्लाया, “कुणकी मिन्जो तां छुता ऐ, क्जोकि मैं जाणी लैया ऐ कि  मिन्जो ते सामर्थ निकळी ऐ |”LUK	8	47	जाह्लू तिन्नै जणांसा दिख्या कि मैं लुक्की नी सकदी, तां कंमदी होई आई कन्ने तिसदेयां पैरां च पैई करी सारेयां लोकां जो दस्सेया कि तिन्हीं कुसा बजाह ते तिसियो छुत्या, कन्ने किआं तौली खरी होई गैई |LUK	8	48	यीशुयें तिसा जो ग्लाया, “बेटी, तेरे वसुआसें तिज्जो खरा कित्ता ऐ, खुश होई नैं चली जा |”LUK	8	49	सैह एह ग्लादा ई था कि कुणकी आराधनालय दे सरदारे अल्ल आई ग्लाया, “कि तेरी कुड़ी मरी गियो ऐ : गुरू जो तकलीफ मत दैया |”LUK	8	50	यीशुयें एह सुणीकरी तिस जो जबाब दित्ता, “मत डर; सिर्फ वसुआस रख, तां सैह बची जांगी |”LUK	8	51	घरे च आईकरी तिन्हीं पतरसे जो, कन्ने यूहन्ने जो, कन्ने याकूबे जो, कन्ने कुड़िया दे माऊ –बुड़े जो छड्डी करी कन्ने कुसीयो बी अप्पु सौगी अंदरे ओणा नी दित्ता |LUK	8	52	सारे लोक तिसा तांई रोआ दे थे, अपर तिन्हीं ग्लाया, “रोआ मत; सैह मरियो नी अपर सैह सुतियो  ऐ |”LUK	8	53	सैह एह जाणी करी कि सैह मरी गियो ऐ यीशु दा मजाक डुआणा लग्गे |LUK	8	54	अपर यीशुयें तिसादा हत्थ पकड़ेया, कन्ने जोरे नैं ग्लाया, “हे कुड़िये उठ !”LUK	8	55	ताह्लू तिसा दे प्राण हटी आये कन्ने सैह ताह्लू ई उठी बैठी | भिरी तिन्हीं हुक्म दित्ता कि इसा कुड़िया जो कुच्छ खाणे जो दैया |”LUK	8	56	तिसा दे मां बुड़े हैरान होये, अपर यीशुयें तिन्हां जो समझाया कि एह जेह्ड़ा होया ऐ कुसी नैं मत दस्सदे | LUK	9	1	भिरी यीशुयें अपणे बारां चेलयां जो सदी नै तिन्हां सबना जो बुरियां आत्मां  कन्ने बमारियां जो दूर करने दी सामर्थ कन्ने हक्क दित्ता,LUK	9	2	कन्ने तिन्हां जो परमात्में दे राज्जे दा प्रचार करणे कन्ने बमारा जो ठीक करणे तांई घल्लया |LUK	9	3	तिन्हीं तिन्हां जो ग्लाया, “रस्ते तांई कुच्छ बी नी लेण ,ना सोठी, ना झोलू, ना रोटी, ना पैसे, कन्ने ना दो-दो कुरते |LUK	9	4	जिस कुसी दे बी घरयो तुहां जा, तित्थू ई रैह्या, कन्ने तित्थू ते चली ओआ |LUK	9	5	जेह्ड़ा तुहां जो ग्रहण ना करें, तिस ग्रांए ते बार निकळदे ई अपणेयां पैरा दी धूड़ा जो झाड़ी दैया कि तिन्हां पर गवाही होयें |”LUK	9	6	कन्ने सैह निकळी नैं ग्रांए -ग्रांए च सुसमाचार सणादे, कन्ने हर जगाह च लोकां जो चंगा करदे    करदे घूमदे रैह्य |LUK	9	7	देशे दे चौथे हिस्से दा राजा हेरोदेस एह सब सुणी नै डरी गैया, क्जोकि कुच्छना ग्लाया कि यूहन्ना मरेयां ते जिंदा होईया ऐ,LUK	9	8	कन्ने कुच्छना एह ग्लाया कि एलिय्याह दुस्सया ऐ, कन्ने होरनां एह ग्लाया कि पराणे भविष्यवक्ता ते कोई जिंदा होया ऐ |LUK	9	9	अपर हेरोदेसें ग्लाया, “यूहन्ना दा तां मैं मुंड कटवाया, हुण एह कुण ऐ जिसदे बारे च एह गल्लां सुणादा ऐ?” कन्ने तिन्हीं तिसियो दिखणे दी इच्छा कित्ती |LUK	9	10	भिरी स्याणेयां वापस आई नैं जेह्ड़ा तिन्हां कित्या था, तिस जो दस्सेया; कन्ने सैह तिन्हां जो लग्ग करी नैं बैतसैदा नाए दे ग्रांए जो लैई गैया |LUK	9	11	एह जाणी नैं माणुआं दी भीड़ तिसदे पचां चली पैई, कन्ने सैह खुशिया सौगी तिन्हां नैं मिलेया, कन्ने तिन्हां नैं परमात्में दे राराज्जे दी गल्लां करणा लग्गा, कन्ने जेह्ड़े खरे होणा चाहंदे थे तिन्हां जो खरा कित्ता |LUK	9	12	जाह्लू दिन ढळणा लग्गा तां बारां चेलयां आई नै तिस नैं ग्लाया, “भीडा जो घल्ली करी कि चौंनी  पास्सें दे ग्रांए कन्ने बस्तियां च जाई नै रुके कन्ने खाणे दा उपाये करणा, क्जोकि अहां तित्थू सुणसाण जगाह च हन्न |”LUK	9	13	यीशुयें तिन्हां नैं ग्लाया, “तुहां ई इन्हां जो खाणे जो दैया |” तिन्हां ग्लाया, “अहां अल्ल पंज रोटियां कन्ने दो मच्छियां जो छड्डी नै होर कुच्छ नी ऐ; अपर हां, जे अहां जाई नै तिन्हां सारेयां तांई खाणा खरीदी लैन, तां होई सकदा ऐ |” सैह लोक तां पंज हजार मरद थे |LUK	9	14	ताह्लू यीशुयें अपणेयां चेलयां जो ग्लाया, “तिन्हां जो पंजा –पंजा करी नैं इक्की इक्की पंगति च बठाळी दैया |LUK	9	15	तिन्हां इआं ई कित्ता, कन्ने सबना जो बठाळी दित्ता |LUK	9	16	ताह्लू यीशुयें सैह पंज रोटियां कन्ने दो मच्छियां लैईयां, सुअर्गे दे पास्सें दिखी नैं धन्यवाद कित्ता, कन्ने तोड़ी तोड़ी करी चेलेयां जो दिंदा गैया कि लोकां जो बंडन |LUK	9	17	ताह्लू सारे खाई नैं रज्जी गै, कन्ने चेलेयां कन्ने बचेयो टुकडेयां दे बारा टोकरू चुके |LUK	9	18	जाह्लू यीशु किल्ला बैई नैं प्रार्थना करा दा था कन्ने तिसदे चेले तिस सौगी थे, तां तिन्हीं तिन्हां ते पूछ्या, “लोक मिन्जो क्या ग्लादे हन्न |”LUK	9	19	तिन्हां यीशु जो ग्लाया, “यूहन्ना बपतिस्मा दैणे आळा कन्ने कोई तां एलिय्याह कन्ने कोई तां एह कि पराणे भविष्यवक्ता च कोई जिंदा होया |”LUK	9	20	तिन्हीं तिन्हां ते पूछ्या, “अपर तुहां मिन्जो क्या ग्लांदे हन्न?” पतरसें जबाब दित्ता, “परमात्में दा मसीह |”LUK	9	21	ताह्लू तिन्हीं तिन्हां जो समझाई नै ग्लाया कि एह कुसी नैं मत दस्सदे |LUK	9	22	भिरी तिन्हीं ग्लाया, “माणुये दे पुत्तरे तांई जरूरी ऐ कि सैह बड़ा दुख झेलें, कन्ने स्याणे कन्ने प्रधान याजक कन्ने शास्त्री तिसियो घटिया समझी नै मारी दिंगे, कन्ने सैह त्रीये दिने जिंदा होंगा |”LUK	9	23	तिन्हीं सबना नैं ग्लाया, “जे कोई मिन्जो पचां ओणा चाहंदा, तां सैह अपणे आप्पे ते मन्ना करें कन्ने हर रोज अपणियां सूलिया चुकी नैं मिन्जो पचां चली पौंयें |LUK	9	24	क्जोकि जेह्ड़ा कोई अपणी जान्न बचाणा चाहंगा सैह तिसायो गुआंगा, अपर जेह्ड़ा कोई मिन्जो तांई अपणी जान्न गुआंगा सैह तिसियो बचांगा |LUK	9	25	जेह्ड़ा माणु सारे संसारे जो हासल करें कन्ने अपणी जान्न गुआई दैं या तिसादा नकसान भुकतें, तां तिसियो क्या फायदा होंगा?LUK	9	26	जेह्ड़ा कोई मिन्जो ते कन्ने मेरियां गल्लां ते शर्मांगा, माणु दा पुत्तर बी, जाह्लू अपणी कन्ने अपणे पिता दे पास्से ते कन्ने पवित्र सुअर्गेदूतां कि महिमा सौगी ओंगा, तां तिसते बी शर्मांगा |LUK	9	27	मैं तुहां नैं सच ग्लांदा ऐ, कि जेह्ड़े ऐत्थू खड़ूतेयो हन्न, तिन्हां च कुच्छ ऐदेय हन्न कि जेह्ड़े जाह्लू  तिकर परमात्में दा राज्ज दिखी नी लैंगे, ताह्लू तिकर मौती दा सुआद नी चखगे |”LUK	9	28	तिन्हां गल्लां दे कोई अठां दिनां बाद सैह पतरस, यूहन्ना कन्ने याकूबे जो सौगी लैई करी प्रार्थना करणे तांई प्हाड़े पर गैया |LUK	9	29	जाह्लू यीशु प्रार्थना करा दा ई था, तां तिसदे चेहरे दा रूप बदली गैया, कन्ने तिसदे कपड़े चिट्टे होई नै चमकणा लग्गे |LUK	9	30	कन्ने दिखा, मूसा कन्ने एलिय्याह, एह दो माणु यीशु सौगी गल्लां करा दे थे |LUK	9	31	एह महिमा सौगी दखाई दिते कन्ने तिसदे मरणे दी चर्चा करा दे थे, जेह्ड़ा यरूशलेमे च होणे आळा था |LUK	9	32	पतरस कन्ने तिसदे साथी निंदरा कन्ने भरौयो थे, जाह्लू ठीक तरीके नैं जागे तां तिसदी महिमा कन्ने तिन्हां दू माणुआं जो, जेह्ड़े तिस सौगी खड़ूतेयो थे, दिख्या |LUK	9	33	जाह्लू सैह तिस अल्ल जाणा लग्गे, तां पतरसें यीशुये नैं ग्लाया, “हे सुआमी, म्हारे अल्ल रैह्णा खरा ऐ कन्ने अहां तीन मंडप बणायो, इक्क तिज्जो तांई, इक्क मूसे तांई, कन्ने इक्क एलिय्याह तांई |” सैह जाणदा नी था कि क्या ग्ला दा ऐ |LUK	9	34	पतरस एह ग्ला दा ई था कि इक्क बदळें आई नै तिन्हां जो घेरी लैया, कन्ने जाह्लू सैह तिस बदळे नैं घिरना लग्गे तां सैह डरी गै |LUK	9	35	ताह्लू तिस बदळे च इक्क शब्द निकळेया, “एह मेरा पुत्तर ऐ कन्ने मेरा चुणेया ऐ, तिसदी सुणा |”LUK	9	36	एह शब्द ग्लांदे ई यीशु किल्ला रैह्यी गैया; कन्ने सैह चुप रैह्य, कन्ने जेह्ड़ा कुच्छ दिख्या था तिसदी कोई बी गल्ल तिन्हां दिनां च कुसणे नी ग्लाई |LUK	9	37	दूये दिने जाह्लू सैह प्हाड़े ते लुत्थे तां इक्क माणुआं दी बडी भीड़ तिस नैं आई मिली |LUK	9	38	कन्ने दिखा, भीड़ा ते इक्क माणु जोरे नैं ग्लाणा लग्गा,“ हे गुरू, मैं तिज्जो नैं विणती करदा ऐ कि मेरे जागते पर दया कर; क्जोकि सैह मेरा इक्क लौता जागत ऐ |LUK	9	39	कन्ने दिख, इक्की बुरिया आत्मां तिसियो पकड़ेया ऐ, कन्ने सैह तिसियो मरोड़ा दी ऐ कन्ने सैह मुँमे ते झगुड़ कडदा ऐ; कन्ने तिसियों मरोड़ी करी बड़िया मुशकला नैं छडदी ऐ |LUK	9	40	मैं तेरे चेलयां नैं विणती कित्ती कि इसा बुरिया आत्मां जो कड्डी दैया, अपर सैह कड्डी नी सके |”LUK	9	41	यीशुयें जबाब दित्ता, “हे वेवसुआसियो कन्ने हठीले लोको, मैं काह्लू तिकर तुहां सौगी रैंह्गा कन्ने तुहां दी सेहंगा? अपणे जागते जो ऐत्थियो लिआ |”LUK	9	42	सैह ओआ दा ई था कि बुरिया आत्मां तिसियो पटकी करी मरोड़ेया, अपर यीशुयें बुरिया आत्मां जो झिड़केया कन्ने जागते जो खरा करी नै तिसदे बुड़े जो दैई दित्ता |LUK	9	43	ताह्लू सारे लोक परमात्में दी महासामर्थ ते हैराण होये | अपर जाह्लू सारे लोक तिसदेयां कम्मां ते जेह्ड़ा सैह करदा था, हैराण थे, तां तिन्हीं अपणे चेलयां नैं ग्लाया,LUK	9	44	तुहां तिन्हां सारियां गल्लां पर कन्न लग्गा, क्जोकि माणु दा पुत्तर माणुआं दे हत्थे च पकड़ुआया जाणे आळा ऐ |”LUK	9	45	अपर सैह इसा गल्ला जो नी समझदे थे, कन्ने एह तिन्हां ते छुपी रैह्यी कि सैह तिसियो जाणी नी पाये; कन्ने सैह इसा गल्ला दे बारे च तिस ते पूछणे ते डरदे थे |LUK	9	46	भिरी तिन्हां च एह चर्चा होणा लग्गी कि अहां च बडा कुण ऐ |LUK	9	47	अपर यीशुयें तिन्हां दे मने दी गल्ल जाणी लैई ,कन्ने इक्क बच्चा लैई नै अपणे बक्खें खरेड़ी दित्ता,LUK	9	48	कन्ने तिन्हां ग्लाय ,“जेह्ड़ा कोई मेरे नांये ते इस जागते जो ग्रहण करदा ऐ; कन्ने जेह्ड़ा कोई मिन्जो ग्रहण करदा ऐ, सैह मेरे घल्लणे आळे जो ग्रहण करदा ऐ, क्जोकि जेह्ड़ा कोई तुहां च सबना ते छोटे ते छोटा ऐ, सैई बडा ऐ |”LUK	9	49	ताह्लू यूहन्ने ग्लाया, “हे सुआमी, अहां इक्की माणुये जो तेरे नांये ते  बुरियां आत्मां जो कडदे दिख्या, कन्ने अहां तिसियो ना कित्ती क्जोकि सैह म्हारे सौगी कन्ने तेरे पचां नी ओणा चाहंदा था |”LUK	9	50	यीशुयें तिन्हां कनैं ग्लाया, “तिस जो ना मत करा; क्जोकि जेह्ड़ा तुहां दे विरोधे च नी ऐ, सैह तुहां  पास्सें |”LUK	9	51	जाह्लू तिस दे ऊपर चुके जाणे दे दिने पूरे होणे आळे थे, तां तिन्हां यरूशलेम जाणे दा विचार कित्ता |LUK	9	52	तिन्हीं अपणे गां दूत घल्ले | सैह सामरियां दे इक्की ग्रांये च गै कि सैह तिस तांई जगह त्यार करन |LUK	9	53	अपर तिन्हां लोकां तिसियो ओणा नी दित्ता, क्जोकि सैह यरूशलेमे जो जा दा था |LUK	9	54	एह दिखी  नैं तिसदे चेले याकूब कन्ने यूहन्ने ग्लाया, “हे प्रभु, तू क्या चाहंदा ऐ कि अहां हुक्म दैन, कि अम्बरे ते अग्ग पैई करी तिन्हां जो भस्म करी दैं?”LUK	9	55	अपर यीशुयें पचां मुड़ी करी तिन्हां जो झिड़केया (कन्ने ग्लाया, “तुहां नी जाणदे हन्न कि तुहां कदेयी आत्मां दे हन्न | क्जोकि माणुये दा पुत्तर लोकां दी जान्नी लैणा नी अपर बचाणा आया ऐ |”)LUK	9	56	कन्ने सैह कुसकी दूये ग्रांये च चली गै |LUK	9	57	जाह्लू सैह रस्ते च चलेयो थे, तां कुणकी तिस नैं ग्लाया, “जित्थू जित्थू तू जांगा, मैं तिज्जो पचां  पचां चलगा |”LUK	9	58	यीशुयें तिस नैं ग्लाया, “लोमड़ियां दे भट कन्ने अम्बरे दे पंछियां दे अल्ले होंदे हन्न, अपर माणुये दे पुत्तरे जो मुंडे ढकणे जो बी जगाह नी ऐ |”LUK	9	59	यीशुयें दूये नैं ग्लाया, “मिन्जो पचां चली पौ |” तिन्हीं ग्लाया, “हे प्रभु मिन्जो पैहलें घरेयो जाणा दैया कि मैं अपणे बुड़े जो दबी ओयें |”LUK	9	60	तिन्हीं तिस नैं ग्लाया ,“मरेयां जो अपणे मुड़दे दबणा दैया, अपर तू जाई नै परमात्में दे राज्जे दी काह्णी सणा |”LUK	9	61	इक्की होरनी बी ग्लाया ,“हे प्रभु, मैं तिज्जो पचां चली पोंगा; अपर पैहलें मिन्जो घरेयो जाणा दैया कि मैं घरे देह्यां माणुआं ते विदा लैई ओयें |”LUK	9	62	यीशुयें तिस नैं ग्लाया, “जेह्ड़ा कोई अपणा हत्थ हला पर रखी नैं पचां दिखदा ऐ, सैह परमात्में दे राज्जे जोग्गा नी ऐ |LUK	10	1	इन्हां गल्लां दे बाद प्रभुयें होर सत्तर माणु नियुक्त कित्ते, कन्ने जिस -जिस सैहरे कन्ने जगाह जो सैह अप्पु जाणे आळा था, तित्थू तिन्हां जो दो-दो करी नैं अप्पु ते पैहलें घल्ले |LUK	10	2	यीशुयें तिन्हां नैं ग्लाया, “पकयो खेत मते हन्न, अपर मजदूर थोड़े हन्न; तिस तांई खेते दे मालके नैं विणती करा कि सैह अपणे खेतां बढ़णयो होर मजदूर घल्ली दैं |LUK	10	3	जा, दिखा, मैं तुहां जो भेडां साइयां भेड़ियां दे बिच घल्लदा ऐ |LUK	10	4	इसतांई ना बटुआ, ना झोली, ना जूते लैया; कन्ने ना रस्ते च कुसियो नमस्कार करा |LUK	10	5	जिस बी घरे च जा, पैहलें ग्ला, कि तिस घरे च कल्याण होयें |'LUK	10	6	जे तिस घरे च कोई कल्याणे जोग्गा होंगा, तां तुहां दा कल्याण तिस पर होंगा, नी तां तुहां अल्ल वापस ओंगा |LUK	10	7	तिस घरे च रैह्या, कन्ने जेह्ड़ा कुच्छ बी  तिन्हां ते मिलें, सैह ही खा पी, क्जोकि मजदूर जो अपणी मजदूरी मिलणी चाइदी; घर -घर ना घूमणा |LUK	10	8	जिस बी सैहरे जो जा, कन्ने तित्थू दे लोक तुहां जो रोकन, तां जेह्ड़ा कुकुच्छ बी तुहां सामणे रखेया सैई खा |LUK	10	9	तित्थू दे बमारां जो ठीक करा कन्ने तिन्हां नैं ग्ला, 'परमात्में दा राज्ज तुहां अल्ल आई रैह्या ऐ |LUK	10	10	अपर जिस बी सैहरे च जा, कन्ने तित्थू दे लोक तुहां जो ग्रहण ना करन, तां तिन्हां दे बजारां च जाई नै ग्ला,LUK	10	11	तुहां दे सैहरे दी धूड़ा बी, जेह्ड़ी अहां देह्यां पैरां च लगियो ऐ, अहां तुहां सामणे झाड़ी दिदें हन्न; तमी एह समझी लैया कि परमात्में दा राज्ज तुहां अल्ल ओआ दा ऐ |LUK	10	12	मैं तुहां नैं गलांदा ऐ कि तिस दिन तिस सैहरे दी हालत कन्ने सदोमे दी हालत ज्यादा सहणे जोग्गी होंगी |LUK	10	13	 “लानत ऐ खुराजीन | लानत ऐ बैतसैदा जेह्ड़े सामर्थी दे कम्म कित्ते गै, जे सैह सूर कन्ने सैदा च कित्ते जांदे तां टाट उढी करी कन्ने धूड़ी च बैई करी तिन्हां काह्लू दा मन बदली लैया होंदा |LUK	10	14	अपर न्याय दे दिने तुहां दी हालत कन्ने सूर कन्ने सैदा दी हालत जादा सैहणे जोग्गी होंगी |LUK	10	15	कन्ने हे कफरनहूम सैहर, क्या तू सुअर्गे तिकर ऊचा किता जांगा? तू तां अधोलोक तिकर थलैं जांगा |LUK	10	16	“जेह्ड़ा तुहां दी सुणदा ऐ, सैह मेरी सुणदा ऐ, कन्ने जेह्ड़ा तुहां जो घटिया जाणदा ऐ, सैह मिन्जो घटिया जाणदा ऐ; कन्ने जेह्ड़ा मिन्जो घटिया जाणदा ऐ; सैह मेरे घल्लणे आळे जो घटिया जाणदा ऐ |”LUK	10	17	सैह सत्तर खुशी मनादे वापस आये कन्ने ग्लाणा लग्गे, “हे प्रभु तेरे नांये ते बुरियां आत्मां बी म्हारे वशे च हन्न |”LUK	10	18	यीशुयें तिन्हां नैं ग्लाया, “मैं सैताने जो बिजळी साइयां सुअर्गे ते पोंदा दिखा दा था |LUK	10	19	दिखा, मैं तां तुहां जो सरपां कन्ने डगुआं जो चिळणे दा, कन्ने दुशमणा दी सारी सामर्थी पर हक्क दित्त्या ऐ; कन्ने कुसा बी चीज्जा ते कोई नकसान नी होंगा |LUK	10	20	तमी इसते खुश मत होया कि आत्मां तुहां दे वशे च हन्न, अपर इसते खुश होया कि तुहां दे नां सुअर्गे च लिखेयो हन्न |”LUK	10	21	तिसाघड़िया सैह पवित्र आत्मां च होई नै खुशीया कन्ने भरौई गैया, कन्ने ग्लाया, “हे पिता, सुअर्ग कन्ने धरतिया दे प्रभु, मैं तेरा धन्यवाद करदा ऐ कि तुहां तिन्हां सारियां गल्लां जो अक्लमंदा कन्ने समझदारां ते छपाई नैं रखेया, कन्ने जागतां पर प्रकट कित्ता | हां, हे पिता, क्जोकि तुहां जो ऐही खरा लग्गा |LUK	10	22	मेरे पितें मिन्जो सब कुच्छ दित्या ऐ; कन्ने कोई नी जाणदा कि पुत्तर कुण ऐ सिर्फ पिता, कन्ने पिता कुण ऐ एह बी कोई नी जाणदा सिर्फ पुत्तरे दे कन्ने सैह जिस पर पुत्तर तिसियो प्रकट करणा चाहंदा |”LUK	10	23	ताह्लू चेलेयां दे पास्सें मुड़ी करी किल्ले च ग्लाया, “धन हन्न सैह अखी, जेह्ड़ियां इन्हां गल्लां जो तुहां दिखा दे हन्न कन्ने दिखदियां हन्न |LUK	10	24	क्जोकि मैं तुहां नैं ग्लांदा ऐ कि मतेयां भविष्यवक्ता कन्ने राजेयां नैं चाया कि जेह्ड़ियां गल्लां तुहां दिखा दे हन्न दिखन अपर नी दिखियां, कन्ने जेह्ड़ियां गल्लां तुहां सुणदे हन्न सुणन अपर नी सुणियां |LUK	10	25	कन्ने दिखा, “इक्क कानून बनाणे आळा उठेया कन्ने एह ग्लाई नैं तिसदी परीक्षा करणा लग्गा, हे गुरू, सदा दी जिन्दगी हासल करणे तांई मैं क्या करें?”LUK	10	26	यीशुयें तिस नैं ग्लाया, “कानून च क्या लिख्या ऐ? तू किआं पढ़दा ऐ?”LUK	10	27	तिन्हीं जबाब दित्ता, “तू प्रभु अपणे परमात्में नैं अपणे सारे मने कन्ने सारे प्राण कन्ने अपणी सारी शक्तिया कन्ने अपणी सारिया अक्ला दे सौगी प्यार रख, कन्ने अपणे प्ड़ेसिये नैं अप्पु साइयां प्यार रख |”LUK	10	28	यीशुयें तिस नैं ग्लाया, “तैं ठीक जबाब दित्ता, ऐही कर तां तैं जिंदे रैह्णा |”LUK	10	29	अपर तिन्हीं अपणे आप्पे जो धर्मी ठहराणे दी इच्छा ते यीशुये ते पूछ्या, “तां मेरा प्ड़ेसी कुण ऐ?”LUK	10	30	यीशुयें जबाब दित्ता, “इक्क माणु यरूशलेमे ते यरीहो जो जांदा था कि डाकुआं पकड़ी नैं तिसदे कपड़े खोली लै, कन्ने मारी जक्की नैं अधमरा छड्डी नै चली गै |LUK	10	31	कन्ने इआं होया कि तिस रस्ते ते इक्क याजक जा दा था, अपर तिसियो दिखी नैं कतराई करी चली गैया |LUK	10	32	इस तरीके नैं इक्क लेवी तिसा जगाह च आया, सैह बी तिस दिखी नैं कतराई करी चली गैया |LUK	10	33	अपर इक्क सामरी यात्री तिसा जगाह ते निकळेया, कन्ने तिन्हीं तिसियो दिखी करी तरस खादा |LUK	10	34	तिन्हीं तिस अल्ल आई करी तिसदे जख्मां पर तेल कन्ने दाखरस लगाई नैं पट्टियां बनियां कन्ने अपणी घोड़े पर चढ़ाई नै सराई च लैई गैया कन्ने तिसदी सेवा सुवा कित्ती |LUK	10	35	दूये दिने तिन्हीं दो दीनार कड्डी नै सराई दे मालके जो दित्ते, कन्ने ग्लाया, तिसदी सेवा सुवा करेंयां, कन्ने जेह्ड़ा कुछ तेरा होर लगगा, सैह मैं वापस ओणे पर तिज्जो दैई दिंगा |LUK	10	36	हुण तेरिया समझा च जेह्ड़ा डाकुआं कन्ने पकड़ेया था, तिन्हां त्रीनों च तिसदा प्ड़ेसी कुण होया?”LUK	10	37	तिन्हीं ग्लाया, “सैई जिन्हीं तिस पर दया कित्ती |” यीशुयें तिस नैं ग्लाया, “जा, तूमी एह ई कर |”LUK	10	38	जाह्लू सैह चलेयो थे तां इक्की ग्रांये च गैया, कन्ने मार्था नांये दी इक्की जणांसा कन्ने तिसियो अपणे घरेयो सदेया |LUK	10	39	मरियम नांये दी तिसा दी इक्क बैहण थी सैह प्रभू दे चरणा च बैई करी तिसदा व्चन सुणदी थी |LUK	10	40	अपर मार्था सेवा करदे-करदे घबराई गई, कन्ने तिस अल्ल आई नैं ग्लाणा लग्गी, हे प्रभु ,क्या तिज्जो कुच्छ बी चिंता नी कि मेरीया बैहणा मिन्जो करणे तांई किल्लिया छड्डी दित्ता? इस तांई तिसा नैं ग्ला कि मेरी मदद कर |”LUK	10	41	प्रभुयें तिसा जो जबाब दित्ता, “मार्था, हे मार्था तू मतियां गल्लां दी चिंता करदी कन्ने घबरांदी ऐ |LUK	10	42	अपर इक्क गल्ल जरूरी ऐ, तिस उतम हिस्से जो मरियमा चुणी लैया ऐ जेह्ड़ा तिसा ते खोता नी जांगा | LUK	11	1	यीशु कुसी जगाह पर प्रार्थना करा दा था | जाह्लू सैह प्रार्थना करी बैठा तां तिसदे चेलयां च इक्की चेलें ग्लाया, “हे प्रभु, जिआं एह यहून्ना अपणे चेलयां जो प्रार्थना करणा सखाया तिआं ई तू अहां जो बी सखाई दै |LUK	11	2	यीशुयें तिन्हां नैं ग्लाया, “जाह्लू तुहां प्रार्थना करन तां ग्ला : ‘हे पिता, तेरा नां पवित्र मनेया जां, तेरा राज्ज ओयें |LUK	11	3	'अहां दी दिन भर दी रोटी हर दिन अहां जो दैया कर,LUK	11	4	'कन्ने अहां दे पापां जो माफ कर, क्जोकि अहां बी अपणे हर इक्की अपराधिये जो माफ करदे हन्न, कन्ने अहां जो परीक्षा च मत पा |”LUK	11	5	ताह्लू यीशुयें तिन्हां नैं ग्लाया, “तुहां च कुण ऐ कि जिसदा इक्क साथी होयें, कन्ने सैह आधिया राती जो तिस अल्ल जाई करी तिस नैं ग्ला, हे साथी; मिन्जो तीन रोटियां दै |LUK	11	6	क्जोकि इक्क यात्री साथी मिन्जो अल्ल आया ऐ, कन्ने तिस अल्ल रखणे तांई मिन्जो अल्ल कुच्छ नी ऐ |LUK	11	7	कन्ने सैह अंदरा ते जबाब दैं, 'मिन्जो दुख मत दै; हुण तां दुरआजा बंद ऐ कन्ने मेरा जागत मिन्जो सौगी विस्तरे च ऐ तिस तांई मैं तिज्जो उठी नैं दैई नी सकदा?”LUK	11	8	मैं तुहां नैं ग्लांदा ऐ, जे तिसदा साथी होणे पर बी तिसिओ उठी नैं ना दैं तमी तिसदी शर्म छड्डी नैं मगणे दिया बजाह ते तिसियो जितणी जरूरत होयें उतणी ई उठी नै दिंगा |LUK	11	9	कन्ने मैं तुहां नैं ग्लांदा ऐ कि मंगगे तां तुहां जो दित्ता जांगा; तोपगे, तां तुहां पांगे; ठोरगे तां तिस तांई खोलेया जांगा |LUK	11	10	क्जोकि जेह्ड़ा कोई मंगदा ऐ, तिसियो मिलदा ऐ; कन्ने जेह्ड़ा तोपदा ऐ, सैह पांदा ऐ; कन्ने जेह्ड़ा ठोरदा ऐ, तिस तांई खोलेया जांगा |LUK	11	11	तुहां च ऐदेया कुण पिता होंगा, कि जाह्लू तिसदा पुत्तर रोटी मंगे, तां तिसियो पत्थर दैं; या मच्छी मंगे, तां मच्छियां दे बदले तिसियो सर्प दैं?LUK	11	12	या अंडा मंगे तां तिसियो डंग्गु दैं?LUK	11	13	कन्ने जाह्लू तुहां बुरे होई नैं अपणे बच्चेयां जो खरियां चीज्जां दैणा जाणदे, तां सुअर्गीय पिता बी अपणे मंगणे आळे जो पवित्र आत्मां क्जो नी दिंगा |”LUK	11	14	भिरी तिन्हीं इक्क गूंगिया आत्मां जो कडेया | जाह्लू गूंगी आत्मां निकळी गैई तां गूंगा ग्लाणा लग्गा, कन्ने लोक हैराण होये |LUK	11	15	अपर तिन्हां च कुच्छना ग्लाया ,“एह तां पाहड़ीये दे नांये दी बुरी आत्मां दे प्रधाने दिया मदता ते  कन्ने बुरियां आत्मां जो कडदा ऐ |”LUK	11	16	होरना तिसदी परीक्षा करणे तांई तिसते अम्बरे दा इक्क नशाण मंगेया |LUK	11	17	अपर यीशुयें तिन्हां दे मनां दियां गल्लां जाणी करी तिन्हां नैं ग्लाया, “जिस-जिस राज्जे च बैर होंदा ऐ, सैह राज्ज उजड़ी जांदा ऐ; कन्ने जिस घरे च बैर होंदा ऐ, सैह घर बी उजड़ी जांदा ऐ |LUK	11	18	जे सैतान अपणा ई विरोधी होई जां, तां तिसदा राज्ज किआं बणी रैह्णा? क्जोकि तुहां मेरे वारे च तां गलांदे हन्न कि एह सैताने दिया मदता ते बुरियां आत्मां जो कडदा ऐ |LUK	11	19	भला जे मैं सैतान दी मदता ते बुरियां आत्मां जो कडदा ऐ, तां तुहां दी औलाद कुसी दी मदता नैं कडदे हन्न?LUK	11	20	अपर जे मैं परमात्में दी सामर्थी नैं बुरियां आत्मां जो कडदा ऐ, तां परमात्में दा राज्ज तुहां अल्ल आई रैह्या ऐ |LUK	11	21	जाह्लू ताकतवर माणु हत्थयारा बन्नी नै अपणे घरे दा पैहरा करदा ऐ, तां तिसदी धन दौलत बची रैंह्दी ऐ |LUK	11	22	अपर जाह्लू तिसते बधी करी कोई होर ताकतवर युद्ध करी नैं जीती लैंदा, तां तिसदे सैह हत्थयार जिन्हां पर तिसदा भरोसा था, खोई लैंदा कन्ने तिसदी धन दौलतनै लूटी नैं बंडी दिंदा ऐ |LUK	11	23	जेह्ड़ा मिन्जो सौगी नी सैह मेरे विरोधे च ऐ, कन्ने जेह्ड़ा मिन्जो सौगी नी बटीणदा सैह रंगाड़दा ऐ |LUK	11	24	“जाह्लू बुरी आत्मां माणुते निकळी जांदी ऐ तां सुसुकिया जगाह पर आराम करणे जो तोपदी रैंह्दी ऐ, कन्ने जाह्लू नी मिलदा तां ग्लांदी ऐ, 'मैं अपणे तिस घरे जो जित्थू ते निकळियो थी चली जांगी |LUK	11	25	कन्ने आई नैं तिसियो झाड़ेया झड़ाया कन्ने सज्या सजाया पांदी ऐ |LUK	11	26	ताह्लू सैह जाई नैं अपणे ते बुरी सत होर आत्मां जो अप्पु सौगी लैई ओंदी, कन्ने सैह तिस च समाई नै वास करदी ऐ, कन्ने तिस माणुये दी हालत पैहले ते बुरी होई जांदी ऐ |”LUK	11	27	जाह्लू सैह एह गल्ला ग्ला दा ही था तां माणुआं दी भीड़ा च कुणकी जणांसा जोर नैं ग्लाया, “धन ऐ सैह गर्भ जिस च तू रैह्या कन्ने सैह चिचू जेह्ड़ा तैं पितेया |”LUK	11	28	तिन्हीं ग्लाया, “हाँ, अपर धन सैह हन्न जेह्ड़े परमात्में दा वचना जो सुणदे कन्ने मनदे हन्न |”LUK	11	29	जाह्लू माणुआं दी बड़ी भीड़ किट्ठी होंदी जांदी थी तां सैह ग्लाणा लगा, “इस जुगे दे लोक बुरे हन्न: सैह नशाण तां पांदे हन्न; अपर योना दे नशाणा छड्डी नैं होर कोई नशाण तिन्हां जो नी दित्ता जांगा |LUK	11	30	जिआं योना नीनवे दे लोकां तांई नशाण ठहरेया, तिआं ई माणुये दा पुत्तर बी तिस जुगे दे लोकां तांई  ठेहरणा |LUK	11	31	दक्षिण देसे दिया राणिया न्याय दे दिने इस बग्ते दे माणुआं सौगी उठी करी तिन्हां जो दोसी ठेहरांगी, क्जोकि सैह सुलेमान दा ज्ञान सुणने जो धरतिया दे पास्से ते आई, कन्ने दिखा, ऐत्थू सैह ऐ जेह्ड़ा सुलेमाने ते बडा ऐ |LUK	11	32	नीनवे दे लोक न्याय दे दिने इस बग्ते दे लोकां सौगी खड़ौई नै, तिन्हां जो दोसी ठहरांगे; क्जोकि तिन्हां योना दा प्रचार सुणी नैं मन बदलेया था कन्ने दिखा, ऐत्थू सैह ऐ जेह्ड़ा योना ते भी बडा ऐ |LUK	11	33	“कोई माणु दिय्ये बाळी करी तलघरे च या भांडे थलैं नी रखदा अपर उचिया जगाह रखदा ऐ कि अंदर ओणेआळे परगड़ा दिखन |LUK	11	34	तेरे शरीरे दा दिय्या तेरी अख ऐ, इसतांई एह जाह्लू तिकर तेरी अख साफ ऐ तां तेरा सारा शरीर बी परगड़ा ऐ; अपर जाह्लू सैह बुरी ऐ तां तेरा शरीर बी नैहरे साइयां ऐ |LUK	11	35	इस तांई चुकन्ने रैह्णा कि जेह्ड़ा परगड़ा तिज्जो च ऐ सैह नैहरा नी होई जां |LUK	11	36	इस तांई जे तेरा सारा शरीर परगड़ा होयें कन्ने तिसदा कोई हिस्सा नैहरा नी रैंह्य तां सारे दा सारा ऐदेया परगड़ा होंगा, जिआं तिस बग्त होंदा ऐ जाह्लू दिय्या अपणियां लौई ते तिज्जो उजाला दिंदा ऐ |”LUK	11	37	जाह्लू सैह गल्लां करा दा था ताह्लू कुणकी फरीसियें तिस नैं विणती कित्ती मिन्जो अल्ल खाणा खाई लै |सैह अंदर जाई करी खाणा खाणा बैठा |LUK	11	38	फरीसियां जो एह दिखी नैं हैरानी होई कि तिन्हीं खाणा खाणे पैहलें नौह्ता नी |LUK	11	39	प्रभुयें तिस नैं ग्लाया, “हे फरीसियो, तुहां कटोरे कन्ने थाळिया जो उपरे-उपरे ते तां माजदे हन्न, अपर तुहां दे अंदर नैहरा कन्ने बुराई भरौईयो ऐ |LUK	11	40	हे वेअक्लेयो जिन्हीं बाहरे दा हिस्सा बणाया ऐ, क्या तिन्हीं अंदरे दा हिस्सा नी बणाया?LUK	11	41	अपर हां, अंदरे आळी चीज्जां जो दान करी दैया, तां दिखा, सब कुच्छ तुहां तांई खरा होई जांगा |LUK	11	42	“अपर हे फरीसियों, तुहां पर लानत ऐ, तुहां पुदीने कन्ने सुबादे दा कन्ने हर तरांह दे साग- सब्जिया दा दसमा हिस्सा दिंदे हन्न, अपर न्याय जो कन्ने परमात्में दे प्यारे जो टाळी दिंदे हन्न; चाइदा तां था कि तिन्हां जो बी करदे रैंह्दे कन्ने तिन्हां जो बी नी छडदे |LUK	11	43	हे फरीसियो, तुहां जो लानत ऐ ! तुहां आराधनालयां च जरूरी-जरूरी आसन कन्ने बाजारां च नमस्कार चाहंदे हन्न |LUK	11	44	लानत ऐ तुहां पर ! क्जोकि तुहां तिन्हां लुकियां कब्रा साइयां हन्न, जिन्हां पर लोक चलदे हन्न अपर नी जाणदे |”LUK	11	45	ताह्लू इक्क कानून बनाणे आळें तिस जो जबाब दित्ता, हे गुरू, इन्हां गल्लां दे गग्लाणे नैं तू म्हारी  निंदा करदा ऐ |”LUK	11	46	तिन्हीं ग्लाया; “हे कानून बनाणे आळेयो तुहां जो बी लानत ऐ ! तुहां शरीरे दे बोझ हन्न जिन्हां जो चुकणा मुशकल ऐ, माणुये उपर लददे हन्न अपर तुहां अप्पु तिन्हां बोझा जो अपणियां इक्की उगली नैं बी नी छूदें हन्न |LUK	11	47	लानत ऐ तुहां पर ! तुहां तिन्हां भविष्यवक्ता दी कब्रां बणादे हन्न, जिन्हां जो तुहां दे ई बाप दादुआं  नैं मारी दित्या था |LUK	11	48	कन्ने तुहां गवाह हन्न, कन्ने अपणे बाप-दादुआं दे कम्मां ते सहमत हन्न; क्जोकि तिन्हां तिन्हां जो मारी दित्या कन्ने तुहां तिन्हां दियां कब्रां बणादे हन्न |LUK	11	49	इस तांई परमात्में दी अक्ला नैं बी ग्लाया ऐ, 'मैं तिन्हां अल्ल भविष्यवक्तां जो कन्ने स्याणेयां जो घल्लगी, कन्ने सैह तिन्हां च कुच्छना जो मारी दिंदा ऐ, कन्ने कुच्छना जो सतांगे |'LUK	11	50	तांकि जितणे बी भविष्यवक्तां दा खून संसारे दी सृष्टिया ते बहाया गैया ऐ ,सारेयां दा लेखा इस ताई जुगें दे लोकां ते लैया जां :LUK	11	51	हाबीले दी हत्या ते लैई करी जकरियाह दी हत्या तिकर, जेह्ड़ा वेदी कन्ने मंदरे दे बिच मारेया जांगा | मैं तुहां नैं सच ग्लांदा ऐ इन्हां सारेयां दा लेखा तिस बग्ते दे लोकां ते लैया जांगा |LUK	11	52	लानत ऐ तुहां कानून बनाणे आळेयां पर ! तुहां ज्ञाने दी चाबी लैई तां लैई ऐ, अपर तुहां अप्पु ई दाखल नी कित्ता, कन्ने दाखल करने आळे जो बी रोकी दित्ता |”LUK	11	53	जाह्लू सैह तित्थू ते निकळेया, तां शास्त्री कन्ने फरीसी बुरी तरांह तिसदे पचां पैई गै कन्ने छेड़णा लग्गे कि सै मतियां गल्लां दे बारे च दस्सें,LUK	11	54	कन्ने ताका च लग्गी रैह्य कि तिसदे मुँमे दी कोई गल्ल पकड़न |LUK	12	1	इतणे च जाह्लू  माणुआं दी हजारा दी भीड़ लग्गी गैई, ऐत्थू तिकर कि सैह इक्की-दूये परांलें चढ़णा लग्गी पैयो थे, ताह्लू यीशु सबते पैहलें अपणे चेलेयां नैं ग्लाणा लग्गा, “फरीसियां दे डोंगी आळे खमीरे ते चुकन्ने रैह्नेयों |LUK	12	2	कुच्छ बी ढकेया नी जेह्ड़ा खोलेया नी जांगा, कुच्छ बी छुपेया नी ऐ जेह्ड़ा जाणेया नी जांगा |LUK	12	3	इस तांई जेह्ड़ा किच्छ तुहां नैहरे च ग्लाया ऐ, सैह परगड़े च सुणया जांगा, कन्ने जेह्ड़ा तुहां कमरेयां च कन्नां कन्न ग्लाया ऐ, सैह छती पर चढ़ी करी प्रचार कित्ता जांगा |LUK	12	4	“मैं तुहां नैं जेह्ड़े मेरे साथी हन्न ग्लांदा ऐ कि जेह्ड़े शरीरे जो मारदे हन्न अपर तिसदे पचां होर कुच्छ नी करी सकदे, तिन्हां ते मत डरा |LUK	12	5	मैं तुहां जो समझांदा कि तुहां जो कुसते डरणा चाइदा, मरणे ते बाद जिस जो नरके च पाणे दा हक्क ऐ, तिस ते डरा, हाँ मैं तुहां नैं ग्लांदा तिस ते डरा |LUK	12	6	क्या दो पैसे पंज चिड़ियां नी बिकदियां? तमी परमात्मां तिन्हां च इक्की जो बी नी भुलदा |LUK	12	7	तुहां दे मुंडे दे सारे बाळ बी गिणयो हन्न, इस तांई डरा मत, तुहां मतियां चिड़ियां ते बधी करी हन्न |LUK	12	8	“मैं तुहां नैं ग्लांदा ऐ जेह्ड़ा कोई मिन्जो माणुआं सामणे मन्नी लैंगा तिस माणुये दा पुत्तर बी परमात्में दे सुअर्गे दूतां सामणे मन्नी लैंगा |LUK	12	9	अपर जेह्ड़ा माणुआं दे सामणे मेरा मन्ना करें तिसदा परमात्में दे सुअर्ग दूतां सामणे मन्ना कित्ती जांगा |LUK	12	10	“जेह्ड़ा कोई माणुये दे पुत्तरे दे विरोधे च कोई गल्ल बोलें, तिसदा सैह अपराध माफ कित्ता जांगा, अपर जेह्ड़ा कोई पवित्र आत्मां दी निंदा करें, तिसदा अपराध माफ नी कित्ता जांगा |LUK	12	11	“जाह्लू लोक तुहां जो सभा कन्ने हाकमां कन्ने अधिकारियां सामणे लैई जान, तां चिंता मत करणा कि अहां कुस तरीके नैं या क्या जबाब दिंगे कन्ने क्या ग्लांगे |LUK	12	12	क्जोकि पवित्र आत्मां तुहां जो तिस बग्त तुहां जो सखाई दिंगा कि क्या ग्लाणा चाइदा |”LUK	12	13	भिरी भीड़ा च इक्की  माणुयें तिस नैं ग्लाया, “हे गुरू, मेरे भाऊये जो ग्ला कि बुड़े दी जायदात मिन्जो सौगी बंडी लैं |”LUK	12	14	यीशुयें तिन्हां नैं ग्लाया, “हे माणु, कुणी मिन्जो तुहां दा न्यायी या बडणे आळा नियुक्त कित्या ऐ?”LUK	12	15	कन्ने तिन्हीं तिन्हां नैं ग्लाया, “चुकन्ने रैह्या, कन्ने हर तरांह दे लालचे ते कन्ने अपणे आप्पे जो बचाई रखा; क्जोकि कुसी दी जिन्दगी तिसदी जायदाता दी बहुतायत नैं नी होंदा |”LUK	12	16	यीशुयें तिन्हां नैं इक्क उदारण ग्लाया :कुसी अमीरे दिया जमीना च बड़ा अनाज होया |LUK	12	17	ताह्लू सैह अपणे मने च सोचणा लग्गा, 'मैं क्या करें क्जोकि मिन्जो अल्ल जगाह नी जित्थू मैं अपणा अनाज दान करें |'LUK	12	18	कन्ने तिन्हीं ग्लाया, 'मैं एह करगा मैं अपणे पेड़ूयां तोड़ी करी तिन्हां ते बडा बणागां; कन्ने तित्थू अपणा सारा अनाज कन्ने धन दौलत रखगा;LUK	12	19	कन्ने अपणे प्राणा नैं ग्लांगा कि प्राण, तिज्जो तांई मते सालां तांई धन दौलत रखियो ऐ; चैन कर, खा पी कन्ने सूखे नैं रैह्य |'LUK	12	20	अपर परमात्में तिस नैं ग्लाया, 'हे मुर्ख ! इसा राती ई तेरे प्राण तिज्जो ते लैई लै जांगे; ताह्लू जेह्ड़ा किच्छ तैं कठेरेया सैह कुसदा होंगा?'LUK	12	21	तदेया ई सैह माणु बी ऐ जेह्ड़ा अपणे तांई धन कठेरदा ऐ, अपर परमात्में दिया नजरा च अमीर नी |”LUK	12	22	भिरी तिन्हीं अपणे चेलयां नैं ग्लाया, “इस तांई मैं तुहां नैं ग्लांदा ऐ, अपणे प्राणा दी चिंता मत करा कि अहां क्या खांगे; ना अपणे शरीरे दी चिंता कि क्या पैहनंगे |LUK	12	23	क्जोकि खाणे ते प्राण कन्ने कपड़ेयां ते शरीर बधी नैं ऐ |LUK	12	24	कोगलेयां पर त्यान दैया; सैह ना तां बांदे हन्न, ना बडदे; ना तिन्हां अल्ल भंडार कन्ने ना तां पेड़ू होंदा ऐ; तमी परमात्मां तिन्हां जो पाळदा ऐ | तुहां दी कीमत पंछियां ते बी जादा ऐ |”LUK	12	25	तुहां च ऐदेया कुण ऐ जेह्ड़ा चिंता करी नैं अपणी उमरा च इकक घड़ी बी बधाई सकदा ऐ?LUK	12	26	इस तांई जे तुहां सारेयां ते छोटा कम्म बी नी करी सकदे, तां होरनी गल्लां तांई कोई चिंता करदे हन्न?LUK	12	27	फूलां दे रूखां पर त्यान करा कि सैह किआं बधदे हन्न :सैह ना मेहणत करदे, ना बडदे हन्न; तमी मैं तुहां नैं ग्लांदा ऐ कि सुलेमाने बी अपणी सारी खुशिया च, तिन्हां च कुसी इक्की साइयां कपड़े पैनेयो नी होया था |LUK	12	28	इस तांई परमात्मां मैदाने दे घाहे जो, जेह्ड़ा अज्ज ऐ कल भाड़े च झोकी दित्ता जांगा, ऐदेया पैहणदा ऐ; तां हे वेवसुआसियो सैह तुहां जो क्जो नी पैहनांगा?LUK	12	29	कन्ने तुहां इसा गल्लां दी तोपा च मत रैह्या कि क्या खांगे क्या पींगे कन्ने ना शक करा |LUK	12	30	क्जोकि संसारे दी जातियां इन्हां सारियां चीज्जां दियां तोपा च रैंह्दियां हन्न कन्ने तुहां दा पिता जाणदा ऐ तुहां जो इन्हा चीज्जां दी जरूरत ऐ |LUK	12	31	अपर परमात्में दे राज्जे दी तोपा च रैह्या तां एह चीज्जां बी तिज्जो मिली जागियां |LUK	12	32	“हे छोटे झुण्ड, मत डर; क्जोकि तेरे पिता जो एह भांदा ऐ, कि तिज्जो राज्ज दैं |LUK	12	33	अपणिया धन दौलता बेची करी दान करी दैया; अपणे बासती ऐसे बटुये बणा जेह्ड़े पराणे नी होंदे, ग्लाणे दा मतलब एह ऐ कि सुअर्गे च इतणा धन किट्ठा करा जेह्ड़ा घटदा नी कन्ने जिस अल्ल चोर जांदा, कन्ने कीड़ा नी लगदा |LUK	12	34	क्जोकि जित्थू तेरा धन ऐ तित्थू तेरा मन बी लगेया रैंह्गा |LUK	12	35	“तुहां दा लक्क बन्नेयां रैंह्य कन्ने तुहां दे दिय्ये बळदे रैह्न |LUK	12	36	कन्ने तुहां तिन्हां माणुआ साइयां बणा, जेह्ड़े अपणे मालके दी इंतजारे रैंह्दे हन्न कि सैह व्याहे ते काह्लू वापस ओंगा, कि जाह्लू सैह आई नैं दुरआजे ठोरें तां इक्कदम तिस तांई खोली दै |LUK	12	37	धन हन्न सैह दास जिन्हां जो मालक आई नै जागदे दिखें : मैं तिज्जो नैं सच ग्लांदा कि सैह लक्के बन्नी करी खाणा खुआणा बैठांगा, कन्ने बक्खें आई नै तिन्हां दी सेवा करगा |LUK	12	38	जे सैह अधिया राती या भ्यागा दे बग्त आई नै जागदे दिखें, तां सैह दास धन हन्न |LUK	12	39	अपर तू एह जाणी रख कि जे घरे दा मालक जाणदा कि चोर कुस बग्त ओंगा, तां जागदा रैंह्दा अपणे घरे च सेंध नी लगणा दिंदाLUK	12	40	तूंमी त्यार रैंह्य :क्जोकि जिस बग्त तू सोचदा बी नी, तिस बग्त ई माणु दा पुत्तर आई जागां |”LUK	12	41	ताह्लू पतरसें ग्लाया, “हे प्रभु क्या एह उदारण तैं अहां नैं ई ग्लांदा या सबना नैं ई ग्लांदा ऐ |”LUK	12	42	प्रभुयें ग्लाया, “सैह वसुआसे जोग्गा कन्ने अक्लमंद भंडारी कुण ऐ, जिसदा मालक नौकरां चाकरां पर सरदार बणाया कि तिन्हां जो खाणे दी समग्री दैं |LUK	12	43	धन ऐ सैह दास, जिसियो तिसदा मालक आई नै एह देह्या ई करदे पां,LUK	12	44	मैं तुहां नैं सच ग्लांदा ऐ, सैह तिसियो अपणी सारिया धन दौलता दा हक्कदार बणागा |LUK	12	45	अपर जे सैह दास सोचणा लग्गा कि मेरे मालके ओणे च देर करा दा ऐ, कन्ने दासां कन्ने दासियां जो मारणा-पिटणा लग्गा, कन्ने खाणा-पीणा कन्ने पियक्कड़ होणा लग्गा |LUK	12	46	तां तिस दासे दा मालक ऐसे दिने ओंगा, जाह्लू सैह तिसदा इंतजार नी करा दा होयें, कन्ने ऐसे बग्त ओंगा जिसजो सैह जाणदा नी होयें, कन्ने तिसियो जादा सज्जा दैई नैं तिसदा हिस्सा वेवसुआसियां सौगी ठेहरांगा |LUK	12	47	सैह दास अपणे मालके की इच्छा जाणदा था, कन्ने त्यार नी रैह्या कन्ने ना तिसदिया इच्छा मताबक चला, बड़ी मार खांगा |LUK	12	48	अपर जेह्ड़ा नी जाणी करी मार खाणे जोग्गा कम्म करें सैह थोड़ी मार खांगा | इसतांई जिसियो मता  दित्ता गैया ऐ, तिसते बड़ा मंगेया जांगा; कन्ने जिस जो मता दित्ता गैया ऐ, तिसते मता लैई लैया जांगा |LUK	12	49	“मैं धरतिया पर अग्ग लगाणा आया ऐ; कन्ने क्या चाहंदा ऐ सिर्फ एह कि हुण सुलग जांदी |LUK	12	50	मिन्जो तां इक्क बपतिस्मा लैणा ऐ, कन्ने जाह्लू तिकर सैह ना होई लैं ताह्लू तिकर मैं कदेयी तंगिया च रैंह्गा |LUK	12	51	क्या तुहां समझदे हन्न कि मैं धरतिया पर मलाप कराणा आया ऐ? मैं तुहां नैं ग्लांदा ऐ; नी, अपर लग्ग कराणा आया ऐ |LUK	12	52	क्जोकि हुण ते इक्की घरे च पंज माणु अप्पु च बैर रखगे तीन दूँ ते कन्ने दो त्रीं ते |LUK	12	53	पिता पुत्तरे नैं, कन्ने पुत्तर पिता नैं बैर रखगा; मां कुड़िया नैं, कन्ने कुड़ी माऊ नैं, सस नुमां नैं, कन्ने नू ससू नैं बैर रखगी |”LUK	12	54	तिन्हीं माणुआं दी भीड़ा नैं बी ग्लाया, “जाह्लू  तुहां बदळे जो पश्चिमा ते उठदे दिखदे हन्न तां चट गलांदे हन्न कि बरखा होणी, कन्ने एह ई होंदा ऐ;LUK	12	55	कन्ने जाह्लू दक्षिणी हौआ चलदिया दिखदे हन्न तां गलांदे हन्न कि लू चलगी, कन्ने इआं ही होंदा ऐ |LUK	12	56	हे डोंगियो, तुहां धरतिया कन्ने अम्बरे दे रूप रगें च भेद करी सकदे हन्न, अपर इस जुगे दे बारे च क्जो भेद करणा नी जाणदे?LUK	12	57	“तुहां अप्पु ई फैसला क्जो नी करी लैंदे कि ठीक क्या ऐ |”LUK	12	58	जाह्लू तू अपणे बैरिये सौगी हाकमे अल्ल जा दा ऐ तां रस्ते च ई तिसते छूटणे दी कोशिश करी लै, देह्या ना होयें कि सैह तिज्जो न्यायिये अल्ल खींजी लैई जां, कन्ने न्यायी तीजो सपाईये दे हुआले करी दैं कन्ने सिपाई तिज्जो जेला च पाई दैं |LUK	12	59	मैं तुहां नैं ग्लांदा ऐ कि जाह्लू तिकर तू दमड़ी दमड़ी भर ना दैं ताह्लू तिकर तित्थू ते छूटी नी पांगा |LUK	13	1	तिस बग्त कुच्छ लोक आई पुज्जे, कन्ने तिस नैं तिन्हां गलीलियां दी चर्चा करणा लग्गे, जिन्हां दा खून पिलातुसे तिन्हां दे ई बलिदानां सौगी मिलाया था |LUK	13	2	एह सुण तिन्हीं तिन्हां नैं जबाबे च एह ग्लाया, “क्या तुहां समझदे हन्न कि गलीली कन्ने सारेयां गलीलियां ते जादा पापी थे कि तिन्हां पर ऐसी मुसीबत पैई LUK	13	3	मैं तुहां नैं ग्लांदा ऐ कि नी; अपर जे तुहां मन नी बदलगे तां तुहां बी सारे इस तरीके नैं नाश होंगे |LUK	13	4	या, क्या तुहां समझदे हन्न कि सैह ठारां माणु जिन्हां पर शीलोहे दा टावर पैया, कन्ने सैह दबौई करी मरी गै :यरूशलेम दे कन्ने सारे रहणे आळेयां ते जादा अपराधी थे?LUK	13	5	मै तुहां नैं गलांदा ऐ कि नी; अपर जे तुहां मने नी बदलगे तां तुहां सारे ही इसा तरीके नैं नाश होंगे |LUK	13	6	भिरी तिन्हीं एह उदारण बी ग्लाया; “कुसकी दे अंगूरा दे बागे च धूड़े दा रुख लगया था |LUK	13	7	ताह्लू तिन्हीं बागे दे रखवाळे नैं ग्लाया, “त्रीं सालां ते इस धूड़े दे रूखे च फळ तोपणा ओंदा ऐ अपर फळ नी मिलदा | इसियो बड्डी दै क्जोकि इन्हीं बेली जमीन रोकियो?”LUK	13	8	तिन्हीं तिस जो जबाब दित्ता, “हे सुआमी, इसियो इक्क साल होर दिखी लैया तांकि मैं इस दे चौंनी पास्सें खुणी नै खाद पाई सकें |LUK	13	9	जे अगले साल फळ दिंगा तां ठीक ऐ, नी तां इसियो बड्डी दैणा |”LUK	13	10	सब्त दे दिन यीशु इक्की आराधनालय च शिक्षा दै दा था |LUK	13	11	तित्थू इक्क जणांस थी जिसा जो ठारा साल ते इक्क कमजोर करणे आळी आत्मां चिमड़ियो थी, कन्ने सैह कुबड़ी होई गियो थी कुस बी तरीके नैं सीधी नी होई सकदी थी |LUK	13	12	यीशुयें तिसा जो सदेया कन्ने ग्लाया, “हे नारी, तू अपणियां कमजोरिय ते छूटी गैई ऐ |”LUK	13	13	ताह्लू तिन्हीं तिसा परालें हत्थ रखेया, कन्ने इक्कदम सीधी होई गैई कन्ने प्रभु दी महिमा करणा लग्गी |LUK	13	14	इसतांई कि यीशुयें सब्त दे दिन तिसा जो खरा कित्या था, “आराधनालय दा सरदार गुस्सा करी नैं  लोका नैं ग्लाणा लग्गा, “छै दिन हन्न जिन्हां च कम्म करणा चाइदा, कन्ने तिन्हां ई दिना च आई करे खरे होये, अपर सब्त आळे दिने नी |'LUK	13	15	एह सुणी नै प्रभुयें जबाब दिता, “हे डोंगियो, क्या सब्ते आळे दिने तुहां च हर इक्क अपणे दांदे या गद्धे जो घराळा ते खोली करी पाणी पियाणा नी लैई जांदा?LUK	13	16	तां एह क्या ठीक नी था कि एह जणांस जेह्ड़ी अब्राहमे दी कुड़ी ऐ जिसा जो सैताने ठारां साला ते बन्नी रखियो थी, सब्ते आळे दिने तिस बंधने ते छडाई जांदी ऐ?”LUK	13	17	जाह्लू तिन्हीं एह गल्लां ग्लाईयां, तां तिस दे सारे विरोधी शर्मिंदा होई गै, कन्ने सारी भीड़ तिन्हां महिमा दे कम्मां ते जेह्ड़ा सैह करदा था, खुश होई |LUK	13	18	भिरी तिन्हीं ग्लाया, “परमात्में दा राज्ज कुस साइयां ऐ? कन्ने मैं तिसदी तुलना कुसणे करें?LUK	13	19	सैह राईया दे इक्की दाणे दे साइयां ऐ, जिसयो माणुयें लैई करी अपणे बागे च बाया :कन्ने सैह बधी करी रुख बणी गैया; कन्ने अम्बरे दे पंछियां कन्ने तिसदियां डाळियां पर बसेरा कित्ता |”LUK	13	20	तिन्हीं भिरी ग्लाया, “मैं परमात्में दे रज्जे दी तुलना कुसणे करें?LUK	13	21	सैह तिस खमीरे साइयां ऐ, जिसजो कुणकी जणांसा लैई नै तीन किलो आटे च मिलाया, कन्ने होंदे होंदे सारा आटा खमीर होई गैया |”LUK	13	22	सैह सैहरे-सैहरे, कन्ने ग्रांए-ग्रांए च होई नै शिक्षा दिंदा होया यरूशलेमें दे पास्से जा दा था ,LUK	13	23	तां कुणकी तिसते पूछया, “हे प्रभु, क्या उद्धार पाणे आळे थोड़े हन्न?” यीशुयें तिस नैं ग्लाया,LUK	13	24	संगड़े दुरआजे ते दाखल होणे दी कोशश करा, क्जोकि मैं तुहां नैं सच ग्लांदा कि मते दाखल होणा तां चाहंगे, कन्ने सैह दाखल नी होई सकगे |LUK	13	25	जाह्लू घरे दा मालक उठी नै दुरआजे बंद करी दित्या होयें, कन्ने तुहां बाहर खड़ूतेयो होये दुरआजे ठोरी नै ग्लाणा लग्गा, 'हे प्रभु, मिन्जो तांई खोली दै, कन्ने सैह जबाब दिंगा, 'मैं तुहां जो नी जाणदा, तुहां कुत्थू दे हन्न?”LUK	13	26	ताह्लू तुहां ग्लाणा लगगे, 'अहां कन्ने तिज्जो सामणे खादा पीता कन्ने तैं म्हारे बजारां च शिक्षा दित्ती |’LUK	13	27	अपर सैह ग्लांगा, ‘मैं तुहां नैं ग्लांदा ऐ, मैं नी जाणदा तुहां कुत्थू ते हन्न | हे बुरे कम्मां करणे आळेयो, तुहां सारे मिन्जो ते दूर हन्न |'LUK	13	28	तित्थू रोणा कन्ने दंद पीणा होंगा; जाह्लू तुहां अब्राहम कन्ने तिसहाक कन्ने याकूब कन्ने सारे भविष्यवक्तां जो परमात्में दे राज्जे च बैठेयो, कन्ने अपणे आप्पे जो बाहर कडदे होये दिखगे;LUK	13	29	कन्ने पूर्व कन्ने पच्छिम; उत्तर कन्ने दक्खिन ते लोक आई नै परमात्में दे राज्जे दे भोजे च साझी होंगे |LUK	13	30	कन्ने दिखा, कुच्छ पचां हन्न सैह गां होंगे, कन्ने कुच्छ जेह्ड़े गां हन्न, सैह पचां होंगे |”LUK	13	31	तिस बग्त कुच्छना फरीसियां आई नै तिस नैं ग्लाया,“ऐत्थू ते निकळी करी चली जा, क्जोकि हेरोदेस राजा तिज्जो मारी दैणा चाहंदा ऐ |”LUK	13	32	यीशुयें तिन्हां नैं ग्लाया, “जाई नैं तिसा लोमड़ीया कन्ने ग्लाई दै कि दिख, मैं अज्ज बी कन्ने कल बी बुरियां आत्मां जो कडदा कन्ने बमारियां जो ठीक करदा ऐ, कन्ने त्रीये दिने अपणा कम्म पूरा करगा |LUK	13	33	तमी मिन्जो अज्ज कन्ने कल कन्ने परसुं चलणा जरूरी ऐ, क्जोकि होई नी सकदा कि कोई भविष्यवक्ता यरूशलेमे दे बाहर मारेया जां |LUK	13	34	“हे यरूशलेम ! हे यरूशलेम ! तू जेह्ड़ा भविष्यवक्तां जो मारी सकदा ऐ, कन्ने जेह्ड़ा तिज्जो अल्ल घल्लेयो तिन्हां पर पत्थर मारदा ऐ | कितणी ई बरी मैं एह सोचया कि जिआं कुकडी अपणे बच्चेयां जो अपणे पंखा थलैं किट्ठा करी नैं रखदी ऐ, तिआं ई मै बी तेरेयां जागतां जो किट्ठा करगा, अपर तुहां एह नी सोचेया |LUK	13	35	दिखा, तुहां दा घर तुहां तांई उजाड़ छड्डी जांदा ऐ, कन्ने मैं तुहां नैं ग्लांदा ऐ जाह्लू तिकर तुहां नी ग्लांगे, धन हन्न सैह, जेह्ड़े प्रभु दे नांये ते ओंदे हन्न, ताह्लू तिकर तुहां मिन्जो भिरी कदी बी नी दिखगे |”LUK	14	1	भिरी यीशु सब्त दे दिने फरिसियां दे सरदारां च कुसी इक्की सरदारे दे घरे रोटी खाणा गैया :कन्ने  सैह तिसियो ताड़ा दे थेLUK	14	2	तित्थू इक्क माणु तिसदे सामणे था, जिसियो जलंधर दा रोग था |LUK	14	3	तिस जो दिखी करी यीशुयें कानून बनाणे आळेयां नैं कन्ने फरीसीयां नैं गलाया, “क्या सब्त दे दिन खरा करणा ठीक ऐ या नी?” LUK	14	4	अपर सैह चुप चाप रैह्य ताह्लू यीशुयें तिसियो छुई करी खरा कित्ता कन्ने जाणा दित्ता,LUK	14	5	कन्ने तिन्हीं ग्लाया, तुहां च इदेया कुण ऐ, जिसदा गद्धा या दांद खुये च पैई जां कन्ने सब्त दे दिन तिस जो तौली बाहर नी कडन?”LUK	14	6	सैह इसा गल्लां दा कोई बी जबाब दैई नी सके |LUK	14	7	जाह्लू तिन्हीं दिख्या कि सदेयो लोक कदेइयां खास खास जगाह तोपी लैंदे हन्न तां इक्क उदारण दैई नैं तिन्हीं ग्लाया,LUK	14	8	“जाह्लू कोई तिज्जो व्याहे च सदें, तां खास जगाह च नी बैणा, कुत्थी इआं ना होयें कि तिन्हीं तिज्जो ते बी बडे जो सदेया होयें |LUK	14	9	कन्ने जिन्हीं तिज्जो कन्ने तिसियो दूनी जो सदेया होयें, आई नैं तज्जो ग्लां, इसियो जगाह दे, कन्ने ताह्लू तिज्जो शर्मिंदा होई नैं सबना ते घटिया जगाह च बैणा पोयें |LUK	14	10	अपर जाह्लू बी तिज्जो सदेया जां ता साबना ते घटिया जगाह च जाई नैं बैठ, कि जाह्लू सैह जिन्हीं तिज्जो सदेया ऐ तिज्जो अल्ल आई नैं ग्लां, हे साथी गां जाई नैं बैठ, जाह्लू तिज्जो सौगी बैणे आळेयां सामणे तेरी महिमा होंगी |LUK	14	11	क्जोकि जेह्ड़ा कोई अपणे आप्पे जो बडा बणागा, सैह छोटा कित्ता जांगा; कन्ने जेह्ड़ा कोई अपणे आप्पे जो छोटा बणागा, सैह बडा कित्ता जांगा |LUK	14	12	ताह्लू तिन्हीं अपणे सदेणे आळे नैं बी ग्लाया, “जाह्लू तू दिन दा कन्ने राती दा धाम दैं, तां अपणे साथियां या भाऊआं या रिश्तेदारां या अमीर प्ड़ेसियां जो मत सद, कुत्थी इआं ना होयें कि सैह बी तिज्जो सदन, कन्ने तिज्जो नैं बदला होई जां LUK	14	13	अपर जाह्लू तू धाम दैं तां गरीबां, डुडेयां, लटेयां, कन्ने अन्नेयां जो सद |LUK	14	14	ताह्लू तू धन होंगा, क्जोकि तिन्हां अल्ल तिज्जो बदला दैणे तांई कुच्छ नी ऐ, अपर तिज्जो धर्मियां दा जिंदे होणे पर इस दा फळ मिलगा |”LUK	14	15	तिस सौगी खाणा खाणे आळेयां ते इक्की एह गल्लां सुणी नैं तिस नैं ग्लाया, “धन ऐ सैह जेह्ड़ा  परमात्में दे राज्जे च रोटी खांगा |”LUK	14	16	तिन्हीं तिस नैं ग्लाया, “कुणी माणुये बडी धाम दित्ती कन्ने सबना जो सदेया |LUK	14	17	जाह्लू खाणा त्यार होई गैया तां तिन्हीं अपणे दासे दे हत्थ सादा घल्लया कि जेह्ड़े लोक सदेयो तिन्हां जो ग्ला, “ओआ, हुण खाणा त्यार ऐ |”LUK	14	18	अपर सैह सारे माफी मगणा लग्गे पैहले आळें तिस नैं ग्लाया, “मैं जमीन खरीदी लैई, कन्ने जरूरी ऐ कि मैं तिसा जो दिखे; मेरी तिज्जो नैं विणती ऐ, मिन्जो माफ करी दै |LUK	14	19	दूयें ग्लाया, “मै पंज जोड़ियां दांदा दियां खरिदियां हन्न, कन्ने तिन्हां जो परखणा चलेया; मै तिज्जो कन्ने विणती करदा ऐ मिन्जो माफ करी दै |'LUK	14	20	इक्की होर नी ग्लाया; मैं व्याह कित्या ऐ, इसतांई मैं नी आई सकदा |LUK	14	21	तिन्हीं नौकरें आई नैं अपणे मालके जो एह गल्लां सणाईयां, ताह्लू घरे दे मालकें गुस्से च आई नैं अपणे नौकरे नैं ग्लाया, सैहरे दे बजारां कन्ने गलियां च तौली जाई नैं गरीबां कन्ने डुडेया कन्ने लटेयां कन्ने अन्नेयां जो ऐत्थियो लैई आ |LUK	14	22	नौकरें भिरी ग्लाया, ‘हे मालक, जिआं तैं ग्लाया था, सैह ई कित्ता गैया ऐ; कन्ने भिरी बी जगाह बचियो ऐ |'LUK	14	23	मालके नौकरे नैं ग्लाया, ‘सड़का च कन्ने बाड़ेयां अल्ल जा कन्ने लोका जो मजबूर करी नैं लैई आ  ताकि मेरा घर भरौई जां |LUK	14	24	क्जोकि मैं तुहां नैं ग्लांदा ऐ कि तिन्हां सदेयो लोकां च कोई बी मेरे खाणे जो नी चखगा '|”LUK	14	25	जाह्लू माणुआं दी बडी भीड़ तिस सौगी जा दी थी तां तिन्हीं पचां मुड़ी करी तिन्हां नैं ग्लाया,LUK	14	26	“जे कोई मिन्जो अल्ल ओयें, कन्ने अपणे बुड़े कन्ने माऊ कन्ने लाड़ी कन्ने बच्चेयां कन्ने भाऊआं कन्ने बैहणा अपर अपणे प्राणा जो बी घटिया मत समझ तां सैह मेरा चेला नी होई सकदा;LUK	14	27	कन्ने जेह्ड़ा कोई अपणियां सूलिया नी चुकें, सैह बी मेरा चेला नी होई सकदा |LUK	14	28	“तुहां च कुण ऐ जेह्ड़ा घर बणाणा चाहंदा ऐ, कन्ने पैहलें बैई नैं हिसाब किताब ना करें कि पूरा करणे दी सामर्थ मिन्जो अल्ल ऐ, कि नी |”LUK	14	29	कुत्थी इआं ना होयें कि जाह्लू सैह घरे दी निआं पाई लैं अपर तयार नी करी सकें, तां सारे दिखणे आळे एह गलाई नैं तिस दा मजाक डुआणा लग्गे,LUK	14	30	“एह माणु बणाणा तां लग्गा अपर त्यार नी करी सकेया ?”LUK	14	31	या कुण देह्या राजा ऐ जेह्ड़ा दूये राजे नैं युद्ध करणा चलेया होयें, कन्ने पैहेलें बैई नैं वचार नी करी लैं कि जेह्ड़ा बी हजार सैनिक सौगी लैई करी मिन्जो नैं युद्ध करणा ओंदा ऐ, क्या मैं दस हजार सैनिक लैई करी तिसणे युद्ध करी सकदा ऐ कि नी? LUK	14	32	नी तां तिस दूर रैंह्दे ई सैह दूतां जो घल्ली करी मिलाप करणा चाहंगा |LUK	14	33	ईसा ही रीतिया कन्ने तुहां च जेह्ड़ा कोई अपणा सारा कुछ त्यागी ना दें ,सैह मेरा चेला नी होई सकदा |LUK	14	34	“नूण तां खरा ऐ, अपर जे नूणै दा सुआद बिगड़ी जां तां सैह कुसा चीज्जां नैं लूणका कित्ता जांगा |LUK	14	35	सैह ना तां जमीना दे ना तां खादी दे कम्म ओंदा ऐ तिसियो तां लोक बाहर सट्टी दिंदे हन्न, जिन्हां दे सुणने दे कन्न होन सैह सुणी लैन |”LUK	15	1	सारे चुंगी लैणे आळे कन्ने पापी तिस अल्ल ओआ दे थे तांकि सैह तिसदी सुणन |LUK	15	2	अपर फरीसी कन्ने शास्त्री कुड़कुड़ाई नैं ग्लाणा लग्गे, “एह तां पापियां नैं मिलदा ऐ कन्ने तिन्हां कन्ने खांदा पींदा ऐ |”LUK	15	3	ताह्लू यीशुयें तिन्हां नैं एह उदारण ग्लाया :LUK	15	4	“तुहां च कुण ऐ तिस दियां सौ भेडां हन्न, तिन्हां च इक्क गुआची जां, तां नड़िनूयें जो बणे च छड्डी नै, तिसा गुआचिया जो जाह्लू तिकर मिली ना जां ताह्लू तिकर तोपदा नी रैह्य ?”LUK	15	5	कन्ने जाह्लू सैह मिली जांदी ऐ, ताह्लू सैह बड़िया खुशीया नैं तिसायो मुंडे पर चुकी लैंदा ऐ;LUK	15	6	कन्ने घरें आई नै साथियां कन्ने प्ड़ेसियां जो किटठा करी नै ग्लांदा ऐ, “मिन्जो सौगी खुशी मन्ना, क्जोकि मेरी गुआचियो भेड मिली गियो ऐ |'LUK	15	7	मैं तुहां नैं ग्लांदा ऐ कि इसा रीतिया नैं इक्क मने बदलणे आळे पापिये दे बारे च बी सुअर्गे च इतणा ई खुश होंगा, जितणा कि नड़िनूयें ऐसे धर्मियां दे बारे च नीं होंदा, जिन्हां जो मन बदलणे दी जरूरत नी होंदी |LUK	15	8	“या कुण ऐसी जणांस होंगी जिसा अल्ल दस सिक्के होन, कन्ने तिन्हा च इक्क गुआची जां, तां सैह दिय्ये बाळी नैं कन्ने घरे दी झाड़ चम्ब करी, जाह्लू तिकर मिली नी जां जी लगाई नै तोपदी नी रैंह्य?LUK	15	9	कन्ने जाह्लू मिली जांदा ऐ, तां सैह अपणी प्ड़ेसणियां जो कठेरी नैं ग्लांदी ऐ, मिन्जो सौगी खुशी करा, क्जोकि मेरा गुआचेया सिक्का मिली गैया ऐ |'LUK	15	10	मैं तुहां नैं ग्लांदा ऐ, इसा रीतिया नैं इक्क मन बदलणे आळा पापिये दे बारे च परमात्में दे स्वर्गदूता सामणे खुशी होंदा ऐ |”LUK	15	11	भिरी तिन्हीं ग्लाया, “इक्की माणुये दे दो जागत थे |LUK	15	12	तिन्हां ते लोक्केंजागतें बुड़ें जो ग्लाया, “हे बापू, जायदाता च जेह्ड़ा मेरा हिस्सा ऐ सैह मिन्जो दैई दै |’ बुड़ें तिन्हां जो अपणी जायदात बराबर बंडी दित्ती | LUK	15	13	जादा दिन नी होयो थे कि लोक्कें जागतें सब कुच्छ किट्ठा करी नैं दूर देसे जो चली गैया, कन्ने तित्थू बुरे कम्मां च अपणी पूरी धन दौलत डुआई दित्ती |LUK	15	14	जाह्लू सैह सब कुच्छ खर्ची बैठा, तां तिस देसे च बड़ा अकाल पैया, कन्ने सैह गरीब होई गैया |LUK	15	15	कन्ने सैह जेह्ड़े तिस देसे च रैंह्दे थे तिन्हां दे इक्की दे घरें दे जाई रैह्या कन्ने तिन्हीं तिसियो  अपणी खेतां च सूअरां चगाणे तांई रखी लैया |LUK	15	16	कन्ने सैह चाहंदा था कि तिन्हां फळियां नैं जिन्हां जो सूअर खांदे थे, कन्ने तिन्हां फळियां खाई अपणा पेट भरें; कन्ने तिसियो कोई बी कुच्छ नी दिंदा था |LUK	15	17	जाह्लू सैह अपणे आप्पे च आया ताह्लू सैह ग्लाणा लग्गा, “मेरे पिता अल्ल कितणे मजदूरां कम्म करदे कन्ने तिन्हां जो रोटी मिलदी ऐ, कन्ने मैं ऐत्थू भूखा मरा दा ऐ |LUK	15	18	मैं हुण उठी नै अपणे बुड़े अल्ल चलेया कन्ने तिस नैं ग्लांगा कि बापू जी, मैंईं सुअर्गे दे विरोध च  कन्ने तेरिया नजरा च पाप कित्या ऐ |LUK	15	19	हुण मैं तुहां दा जागत केहलाणे जोग्गा नी रैह्या, मिन्जो अपणा इक्क मजदूर बणाई नैं रखी लैया |LUK	15	20	“ताह्लू सैह उठी नैं, अपणे बुड़े अल्ल चला : सैह अल्ली दूर ई था कि तिसदे बुड़ें तिसियो दिखी करी तरस खादा, कन्ने दौडी नैं तिसियो गळे लगाया, कन्ने बड़ा प्यार कित्ता कन्ने चूमया |LUK	15	21	जागतें बुड़े नैं ग्लाया, 'बापू जी, मैं सुअर्गे दे विरोधे च कन्ने तेरिया नजरा च पाप कित्या ऐ; कन्ने मैं तेरा जागत केहलाणे जोग्गा नी रैह्या |'LUK	15	22	अपर बुड़ें अपणे नौकरां नैं ग्लाया, ‘चट पट करा खरे खरे कपड़े कड्डी नैं तिसियो पैहना, कन्ने तिसदे हत्थे च गूंठी, कन्ने पैरां च जूतियां पौआ,LUK	15	23	कन्ने पाळेया भेडू लैआई करी मारा तांकि अहां खान कन्ने खुशी मनान |LUK	15	24	क्जोकि मेरा एह जागत मरी गैया था, भिरी जिंदा होई गैया : गुआची गैया था, हुण मिली गैया ऐ |' कन्ने सैह खुशी मनाणा लग्गे |LUK	15	25	“अपर तिसदा बडा जागत खेतां च था | जाह्लू सैह ओंदे ओंदे घरे अल्ल पुज्जया, तां तिन्हीं गाणे बजाणे कन्ने नचणे दी उआज सुणी |LUK	15	26	तिन्हीं इक्की नौकरे जो सदी नैं पूछेया, 'एह क्या होआ दा ?'LUK	15	27	तिन्हीं तिस नैं ग्लाया, 'तेरा लोक्का भाऊ आया ऐ, कन्ने तेरे बुड़े पाळेया भेडू बडाया ऐ, इसतांई कि तिसियो सही सलामत पाया ऐ |'LUK	15	28	एह सुणी नैं सैह गुस्से नैं भरौई गैया अन्दर जाणा लग्गा, तां तिसदा बुड़ा बाहर आई नैं तिसियो मनाणा लग्गा |LUK	15	29	तिन्हीं बुड़े जो जबाब दित्ता, दिख, मैं इतणे सालां ते तेरी सेवा करा दा ऐ कन्ने कदी बी तेरा हुक्म नीं टाळेया, तमी तैं मिन्जो कदीबी इक्क बरी बकरी बी बच्चा नी दित्ता कि मैं अपणे साथियां खुशी मन्ना |LUK	15	30	अपर जाह्लू तेरा एह जागत, जिन्हीं तेरी सारी धन दौलत वेश्यां च डुआई करी आया तां तिस तांई तुहां पाळेया भेडू बडाया |'LUK	15	31	तिन्हीं तिस नैं ग्लाया, जागत, तू हमेशा मिन्जो सौगी ऐ; कन्ने जेह्ड़ा कुच्छ मेरा ऐ सैह सब तेरा ई  ऐ |LUK	15	32	अपर हुण खुशी मनाणा कन्ने मग्न होणा चाइदा क्जोकि एह तेरा भाऊ मरी गैया ऐ; गुआची गैया था, हुण मिली गैया ऐ |”LUK	16	1	भिरी तिन्हीं चेलयां नैं बी ग्लाया, “कुसकी अमीरे दा इक्क भण्डारी था, कन्ने लोकां तिसदे सामणे एह इलजाम लगाया कि सैह तेरी सारी धन दौलत डुआई दिंदा ऐ |LUK	16	2	कन्ने तिन्हीं तिसियो सदी नै ग्लाया, एह क्या ऐ जेह्ड़ा मैं तेरे बारे च सुणादा ऐ? अपणे भण्डारी खाते दा हसाब दै, क्जोकि तू गां जो भण्डारी नी रैह्यी सकदा |'LUK	16	3	ताह्लू भण्डारी सोचणा लग्गा, 'हुण मैं क्या करें? क्जोकि मेरा मालक हुण भण्डारिये दा कम्म मिन्जो ते खोआ दा ऐ | चिक्क तां मिन्जो ते खुणी नी जांदी; कन्ने भीख मगणे च मिन्जो शर्म ओंदी ऐ |LUK	16	4	मैं समझी गैया कि मैं क्या करगा, तां कि जाह्लू मैं भण्डारिये दा कम्म छडगा तां लोका मिन्जो अपणे घरे च रखी लैन |LUK	16	5	ताह्लू तिन्हीं अपणे मालके दे अड़तियां जो इक्क -इक्क करी नै सदेया कन्ने पैहले ते पूछया, ‘तिज्जो पर मेरे मालक दा कितणा कर्ज ऐ?'LUK	16	6	तिन्हीं ग्लाया, ‘सौ मण तेल, ‘ताह्लू तिन्हीं तिस नैं ग्लाया, 'अपणे खाते पकड़ी लै कन्ने बैई नैं चटपट पंजा लिखी दै |LUK	16	7	भिरी तिन्हीं दूये ते पूछेया, ‘तिज्जो पर कितणा कर्ज ऐ?' तिन्हीं ग्लाया, ‘सौ मण कणक, 'ताह्लू तिन्हीं तिस नैं ग्लाया, ‘अपणे खाते पकड़ी लै कन्ने असी लिखी दै |’LUK	16	8	“मालकें तिस अधर्मी भण्डारिये जो सराहणा कि तिन्हीं चलाकिया दा कम्म कित्ता ऐ | क्जोकि तिस संसारे दे लोक अपणे बग्ते दे लोकां सौगी अपणे सभावे च जोतिया दे लोकां ते जादा चलाक हन्न |LUK	16	9	कन्ने मैं तुहां नैं ग्लांदा कि अधर्मे दे पैसे नैं अपणे तांई साथी बणाई लैया, तांकि जाह्लू सैह जांदा  रैंह्य सदा दे डेरेयां च दाखल हासल करी सकदे हन्न |LUK	16	10	जेह्ड़ा थोड़े ते थोड़े च सच्चा ऐ, सैह मते च बी सच्चा ऐ | कन्ने जेह्ड़ा थोड़े ते थोड़े च अधर्मी ऐ, सैह मते च बी अधर्मी ऐ |LUK	16	11	इसतांई जाह्लू तुहां अधर्म दे धने च सच्चे नी ठेहरन, तां सच्चा धन तिज्जो कुण दिंगा |LUK	16	12	कन्ने जे तुहां पराए धन च सच्चे नी ठेहरे तां जेह्ड़ा तुहां दा ऐ, तिसियो तुहां जो कुण दिगां ?LUK	16	13	“कोई बी नौकर दूये मालके दी सेवा नी करी सकदा : क्जोकि सैह तां इककी नैं बैर कन्ने दूये नैं प्यार रखगा; या इक्की कन्ने मिलया रैंह्गा कन्ने दूये जो घटिया समझगा | तुहां परमात्में जो कन्ने धन दूनी दी सेवा नी करी सकदे |"LUK	16	14	फरीसी जेह्ड़े लालची थे, एह सारियां गल्लां सुणी करी तिसदा मजाक डुआणा लग्गे |LUK	16	15	यीशुयें तिन्हां नैं ग्लाया, तुहां तां माणुआं साइयां अपणे आप्पे जो धर्मी ठहरांदे हन्न, अपर परमात्मां तुहां दे मनां जो जाणदा ऐ, क्जोकि जेह्ड़ी चीज्ज माणुआं दियां नजरा च म्हान ऐ, सैह परमात्में दी नजरा च बुरी  ऐ |LUK	16	16	“कानून कन्ने भविष्यवक्ता यूहन्ने तिकर रैह्य; तिस बग्त परमात्में दे राज्जे दा सुसमाचार सणाया जांदा ऐ, कन्ने हर कोई तिस च मजबूतिया नैं दाखल होंदा ऐ |LUK	16	17	अम्बर कन्ने धरतिया दा टली जाणा कानूने दे इक्की बिन्दु दे मिटी जाणे ते ठीक ऐ |LUK	16	18	“जेह्ड़ा कोई अपणियां लाड़िया जो छड्डी करी नै दूईया नैं व्याह करदा ऐ, सैह व्यभिचार करदा ऐ कन्ने जेह्ड़ा कोई छड्डिया जणांसा नैं व्याह करदा ऐ, सैह बी व्यभिचार करदा ऐ |LUK	16	19	“इक्क अमीर माणु था जेह्ड़ा बैंगनी कपड़े कन्ने मलमल पैहनदा कन्ने हर रोज सुख –विलासे च कन्ने बड़ी धूम धाम नैं रैंह्दा था | LUK	16	20	लाजर नांये दा इक्क गरीब जख्मा नैं भरौया तिसदे घरे दे गेटे सामणे छड्डी दित्ता जांदा था,LUK	16	21	कन्ने सैह चाहंदा था कि अमीर माणुये दे मेज पर जूठा पोंदा था तिस नैं अपणा पेट भरें; ऐत्थू तिकर कि कुत्ते बी तिसदेयां जख्मा जो चटदे थे |LUK	16	22	इआं होया कि सैह कंगाल मरी गैया, कन्ने सुअर्गदूतां तिसियो लैई करी अब्राहमे दी गोदा च रखी दित्ता | सैह अमीर बी मरी गैया कन्ने दबी दित्ता,LUK	16	23	कन्ने अधोलोक च तिन्हीं दर्दे च पैयो अपणियां अंखी चुकियां, कन्ने दूरे लाजरे जो ते अब्राहमे दिया गोदी च दिख्या |LUK	16	24	ताह्लू तिन्हीं जोरे नैं ग्लाया, 'हे पिता अब्राहम मिन्जो पर दया करी नै लाजरे जो घल्ली दै, जे सैह अपणियां उंगलिया पाणिये च सेड़ी नैं मेरिया जीभा जो ठंडीया करें, क्जोकि मैं इसा अग्गी च तडफा दा ऐ |'LUK	16	25	अपर अब्राहमे ग्लाया, ‘हे पुत्तर, याद कर कि तू अपणियां जिन्दगिया च खरियां चीज्जां लैई चुकेया ऐ, कन्ने तिआं ई लाजर बुरियां चीज्जां : अपर हुण सैह ऐत्थू शांति पा दा ऐ, कन्ने तू तड़फा दा ऐ |LUK	16	26	इन्हां सारियां गल्लां जो छड्डी करी अहां दे कन्ने तुहां दे बीच इक्क बड़ा बडा खड्डा ठेहराया ऐ कि  जेह्ड़ा ऐत्थू ते तिस पार तुहां अल्ल जाणा चां, सैह नीजाई सकदा; कन्ने ना कोई औत्थू ते इस पार अहां अल्ल आई सकदा |'LUK	16	27	तिन्हीं ग्लाया, 'तां हे पिता, मैं तिज्जो कन्ने विणती करदा ऐ कि तू तिसियो मेरे पिता दे घरेयो घल्ल,LUK	16	28	क्जोकि मेरे पंज भाऊ हन्न; सैह तिन्हां दे सामणे तिन्हां गल्लां दी गवाई दैं, एह ना होयें कि सैह बी तिइसा दर्द दैणे आळिया जगाह च ओन |'LUK	16	29	अब्राहमें तिस नैं ग्लाया, ‘तिन्हां अल्ल तां मूसा कन्ने भविष्यवक्तां दियां कताबा हन्न, सैह तिन्हां दी सुणन |'LUK	16	30	तिन्हीं ग्लाया, नी, हे पिता अब्राहम; अपर जे कोई मरेया तिन्हां अल्ल जां, तां सैह मने बदलगे |'LUK	16	31	तिन्हीं तिस नैं ग्लाया, जाह्लू सैह मूसा कन्ने भविष्यवक्तां दी नी सुणदे, तां जे मरेयां ते कोई जिंदा बी होई जां तमी तिसदी नी मनगे |LUK	17	1	भिरी तिन्हीं अपणे चेलयां नैं ग्लाया, “होई नी सकदा कि ठोकरा नी लगन, अपर लानत ऐ, तिस माणुये पर जिसदिया बजाह सैह ओंदियां हन्न |LUK	17	2	जेह्ड़ा तिन्हां छोटेयां च कुसी इक्की जो ठोकर लगांदा ऐ, तिस तांई एह भला होंदा कि चक्किया दा पुड़ तिसदे गळे च लटकया जांदा, कन्ने सैह समंदरे च सट्टी दित्ता जांदा |LUK	17	3	चुकन्ने रैह्या; जे तेरा भाऊ अपराध करें तां तिस जो समझा, कन्ने जे पछतां तां तिसियो माफ कर |LUK	17	4	जे दिन भर च सैह सत बरी तेरा अपराध करें कन्ने सत बरी तिज्जो अल्ल आई नैं ग्लां, कि मैं  पछतांदा ऐ, तां तिसियो माफ कर |”LUK	17	5	ताह्लू स्याणेयां प्रभुये नैं ग्लाया, “अहां वसुआस बधेया |”LUK	17	6	प्रभुयें ग्लाया, “जे तुहां जो राईया दे दाणे बराबर बी वसुआस होंदा, तां तुहां इस शहतूत दे रूखे नैं ग्लांदे हन्न कि जड़ा ते पटौई करी समंदरे च लग्गी जा, तां सैह तुहां दी मन्नी लैंदा |LUK	17	7	“तुहां च देह्या कुण ऐ, जिसदा नौकर हळा जोतदा ऐ या भेडां चारदा ऐ, कन्ने जाह्लू सैह खेतां च आई करी तिसियो ग्लां, 'तौली आई नैं खाणा खाई लै ?”LUK	17	8	कन्ने एह मत ग्ला, मेरा खाणा त्यार कर, कन्ने जाह्लू तिकर मैं खां- पीयें ताह्लू तिकर लक्के कसी करी मेरी सेवा कर; तिसदे बाद तूंमी खाई पी लैयां’ ?LUK	17	9	क्या सैह तिस नौकरे दा साहन मनगा कि तिन्हीं सैह कम्म कित्ते जिन्हां दा हुक्म दित्या था?LUK	17	10	इसी तरीके नैं तुहां बी जाह्लू तिन्हां सारेयां कम्मां जो करी लैया जिन्हां दा हुक्म तुहां जो दित्या ऐ, तां ग्लाया, “अहां निकम्मे नौकर हन्न; जेह्ड़ा अहां जो करणा चाइदा था अहां सिर्फ सैई कित्या ऐ |”LUK	17	11	देह्या होया कि सैह यरूशलेम सैहरे जांदे होये सामरिया ग्रांए कन्ने गलीले सैहरे दे बीच होई नैं जा दा था |LUK	17	12	कुसी ग्रांए ते दाखल होंदे बग्त तिसियो दस कोढ़ी मिले |LUK	17	13	तिन्हां दूर खड़ौई करी जोर नैं ग्लाणा लग्गे, “हे यीशु, हे सुआमी, अहां पर दया कर !”LUK	17	14	तिन्हीं तिन्हां जो दिखी नैं ग्लाया, “जा कन्ने अपणे आप्पे जो याजके जो दस्सा |” कन्ने सैह चलदे  चलदे ई खरे होई गै |LUK	17	15	ताह्लू तिन्हां च इक्कीं एह दिखी नैं कि मैं खरा होई गैया ऐ, जोरे नैं परमात्में दी महिमा करदा करदा मुड़ेया;LUK	17	16	कन्ने यीशु दे पैरां पर मुँमें भार पैई नैं तिसदा धन्यवाद करणा लग्गा; कन्ने सैह सामरी था |LUK	17	17	इसा गल्ला पर यीशुयें ग्लाया, “क्या दसो खरे नी होये, तां भिरी सैह नौ कुत्थू हन्न?LUK	17	18	क्या इस परदेसिये जो छड्डी नैं होर कोई नी निकळेया जेह्ड़ा परमात्में दी महिमा करदा ऐ?”LUK	17	19	ताह्लू तिन्हीं तिस नैं ग्लाया, “उठी करी चली जा; तेरे वसुआसें तिज्जो खरा कित्ता ऐ |”LUK	17	20	जाह्लू फरीसियां तिसते पूछया कि परमात्में दा राज्ज काह्लू ओंगा, तां तिन्हीं तिन्हां जो जबाब दित्ता, “परमात्में दा राज्ज प्रकट रूप च नी ओंदा |LUK	17	21	कन्ने लोक एह नी ग्लांगे, दिखा, ऐत्थू ऐ, या औत्थू ऐ | क्जोकि दिखा, परमात्में दा राज्ज तुहां दे बीच ई ऐ |”LUK	17	22	भिरी तिन्हीं चेलयां नैं ग्लाया, “सैह दिन ओगें, जिन्हां च तुसां माणुये दे पुत्तर दिना च इक्क दिन जो दिखणा चाहंगे, कन्ने दिखी नी पांगे |LUK	17	23	लोक तुहां नैं ग्लांगे, दिखा, औत्थू ऐ !'या 'दिखा, ऐत्थू ऐ !' अपर तुहां चली मत जांदे कन्ने ना ई तिसदे पचां जानेयो |LUK	17	24	क्जोकि जिआं बिजली अम्बरे दे इक्की पास्से ते निकळी करी दूयें पास्सें चमकदी ऐ तिआं ई माणुये दा पुत्तर बी अपणे दिने च प्रकट होंगा |LUK	17	25	अपर पैहलें जरूरी ऐ कि सैह बड़ा दुख झेलें, कन्ने इस जुगे दे लोक तिसियो निच समझन |LUK	17	26	जिआं नूह दे दिना च होया था, तिआं ई माणुये दे पुत्तरे दे दिना च बी होंगा |LUK	17	27	जिस दिन तिकर नूह चाह्जे पर नी चढ़ेया था, तिस दिन तिकर लोक खांदे पींदे थे, कन्ने तिन्हां च व्याह होंदे थे |LUK	17	28	कन्ने जिआं लूते दे दिनां च होया था कि लोक खांदे पींदे, कन्ने लैण दैण करदे, कन्ने रुख लगांदे कन्ने घर बणादे थे;LUK	17	29	अपर जिस दिन लूत सदोमे ते निकळेया, तिस दिन अग्ग कन्ने गंधक अम्बरे ते बरसी कन्ने सबना जो नष्ट करी दिता |LUK	17	30	माणुये दे पुत्तरे दे प्रकट होणे दे दिने बी इआं ई होंगा |LUK	17	31	तिस दिन जेह्ड़ा छती पर होयें कन्ने तिसदा समान घरें होयें, सैह तिसियो कन्ने लैणे तांई ना उतरे; कन्ने तिआं ई जेह्ड़ा खेतां च होयें तां सैह पचांयो ना हट्टें |LUK	17	32	लूते दिया लाड़िया जो याद रखा !LUK	17	33	जेह्ड़ा कोई अपणी जान्न बचाणा चाहंगा सैह तिसा जो गुआंगा, कन्ने जेह्ड़ा कोई तिसा जो गुआंगा सैह तिसा जिंदा रखगा |LUK	17	34	मैं तुहां नैं गलांदा ऐ, तिसा राती दो माणु इक्की मंजोलूये पर होंगे; इक्की जो लैई लैया जांगा कन्ने दूया छड्डी दित्ता जांगा |LUK	17	35	दो जणांसां सौगी सौगी चक्की पीआ दियां होंगियां, इक्क लैई ली जांगी कन्ने दूई छड्डी दित्ती जांगी  |LUK	17	36	[दो माणु खेतां च होंगे, तां इक्क लैई लैया जांगा कन्ने दूया छड्डी दित्ता जांगा |]LUK	17	37	एह सुणी नैं तिन्हां तिसते पूछया, “हे प्रभु एह कतांह होंगा?” तिन्हीं तिन्हां नैं ग्लाया, जित्थू लोक हन्न, तित्थू बाज किट्ठे होंगे |LUK	18	1	भिरी तिन्हीं इसदे बारे च कि लगातार प्रार्थना करणा कन्ने हिम्मत नी छडणा चाइदा तिन्हीं एह उदारण ग्लाया :LUK	18	2	कुसी सैहरे च इक्क न्यायी रैंह्दा था, जेह्ड़ा ना परमात्में ते डरदा था कन्ने ना कुसी माणुआं दी परवाह करदा था |LUK	18	3	तिस सैहरे च इक्क विधवा बी रैंह्दी थी, ‘जेह्ड़ा तिस अल्ल आई नै ग्ला करदी थी, ‘मेरा न्याय चुकाई नैं मिन्जो बैरिये ते बचा |’ LUK	18	4	कुच्छ बग्त तिकर तां सैह नी मन्नेया अपर अंत च सोची करी नै ग्लाया, ‘कन्ने मैं ना परमात्में ते डरदा, कन्ने ना माणुआं दी कुच्छ परवाह करदा ऐ ;LUK	18	5	तमी सैह एह विधवा मिन्जो सतांदी रैंह्दी ऐ, इसतांई मैं तिसा दा न्याय चुकांगा, कुत्थी इआं ना कि पल्लें पल्लें आई नै अंत च मेरे नक्के च दम करें '|”LUK	18	6	प्रभुयें ग्लाया, “सुणा, एह अधर्मी न्यायी क्या ग्लांदा ऐ ?LUK	18	7	इस तांई क्या परमात्मां अपणे चुणेयां दा न्याय ना चुकांगा, जेह्ड़े दिन-रात तिसदी दुहाई दिंदे रैंह्दे हन्न?LUK	18	8	मैं तुहां नैं सच ग्लांदा ऐ, सैह तौली तिसदा न्याय चुकांगा | तमी माणु दा पुत्तर जाह्लू ओंगा, तां क्या सैह धरतिया पर वसुआस पांगा?”LUK	18	9	तिन्हीं तिन्हां नैं जेह्ड़े अपणे पर भरोसा रखदे थे, कि अहां धर्मी हन्न, कन्ने दूयेयां जो घटिया जाणदे थे, एह उदारण ग्लाया :LUK	18	10	दो माणु मंदरे च प्रार्थना करणा गै; इक्क फरीसी था कन्ने दूया चुंगी लैणे आळा |LUK	18	11	फरीसी खड़ौई नैं अपणे मने च प्रार्थना इआं करणा लग्गा, 'हे परमात्मां, मैं तेरा धन्यवाद करदा ऐ कि मैं दूयेयां माणुआं साइयां बुरे करणे आळा कन्ने अन्यायी कन्ने व्यभिचारी नी ऐ, कन्ने ना इस चुंगी लैणे आळे साइयां ऐ |LUK	18	12	मैं हफ्ते च दो बरी व्रत रखदा ऐ; मैं अपणिया सारिया कमाईया दा दसमा हिस्सा बी दिंदा ऐ |’LUK	18	13	“अपर चुंगी लैणे आळे दूर खड़ौई नैं, सुअर्गे बक्खी अखी चुकणा बी नी चाया, अपर अपणी छातिया पीटी-पीटी नैं ग्लाया, 'हे परमात्मां मिन्जो पापिये पर दया कर |'LUK	18	14	मैं तुहां नैं ग्लांदा ऐ कि सैह दूया नी, अपर एही माणु धर्मी ठहराया कन्ने जाई नैं अपणे घरेयो गैया; क्जोकि जेह्ड़ा कोई अपणे आप्पे जो बडा बणागा, सैह छोटा कित्ता जांगा; कन्ने जेह्ड़ा अपणे आप्पे जो छोटा बणागा, सैह बडा कित्ता जांगा |”LUK	18	15	भिरी लोक बी अपणे बच्चेयां जो बी तिस अल्ल लैयोणा लग्गे कि सैह तिन्हां पर हाथ रखें; अपर चेलेयां दिखी नैं तिन्हां जो झिड़केया |LUK	18	16	यीशुयें बच्चेयां जो अप्पु अल्ल सदी नैं ग्लाया, “जागतां जो मिन्जो अल्ल ओणा दैया, कन्ने तिन्हां जो मन्ना मत करा : क्जोकि परमात्में दा राज्ज ऐदेयां दा ई ऐ |LUK	18	17	मैं तुहां नैं सच ग्लांदा ऐ कि जेह्ड़ा कोई परमात्में दे राज्जे जो जागतां साइयां ग्रहण नी करगा सैह तिस च कदी दाखल नी होई पांगा |LUK	18	18	कुणकी सरदारें तिसते पूछ्या, “हे उत्तम गुरू, सदा दी जिन्दगिया दा अधिकारी होणे तांई मैं क्या करें ?”LUK	18	19	यीशुयें तिस नैं ग्लाया, “तू मिन्जो उत्तम क्जो ग्लांदा ऐ ?कोई उत्तम नी, बस इक्क ऐ, मतलब  परमात्मां |LUK	18	20	तू हुक्मां जो तां जाणदा ऐ, व्यभिचार मत करणा, हत्या मत करणा, कन्ने चोरी मत करणा, झूठी गवाई ना दैणा, अपणे बुड़े दा कन्ने अपणियां माऊ दा आदर करणा |”LUK	18	21	तिन्हीं ग्लाया, “मैं तां तिन्हां सबना जो लड़कपन ते ई मन्नदा आया ऐ |”LUK	18	22	एह सुणी नैं यीशुयें तिस नैं ग्लाया, “तिज्जो च हुण बी इक्की गल्ला दी कमी ऐ, अपणा सब किच्छ बेची करी कंगाला जो बंडी दै; कन्ने तिज्जो सुअर्गे च धन मिलगा, कन्ने आई नैं मिन्जो पचां चली पौ |”LUK	18	23	सैह एह सुणी नैंबडा उदास होया, क्जोकि सैह बड़ा मीर था |LUK	18	24	यीशुयें तिसियो दिखी नैं ग्लाया, “मीरां दा परमात्में दे राज्जे च दाखल होणा कितणा मुश्कल ऐ |LUK	18	25	परमात्में दे राज्जे च मीरां दे दाखल होणे ते, ऊँटे दा सूईया दे नक्के च निकळी जाणा सोखा ऐ |”LUK	18	26	इस गल्ला पर सुणने आळेयां ग्लाया, “तां कुसदा उद्धार होई सकदा ऐ?”LUK	18	27	तिन्हीं ग्लाया, “जेह्ड़ा माणुये ते नी होई सकदा, सैह परमात्में ते होई सकदा ऐ |”LUK	18	28	पतरसें ग्लाया, “दिखां, अहां तां घरा-बारां छड्डी नैं तिज्जो पचां चली पैयो हन्न |”LUK	18	29	तिन्हीं तिन्हां नैं ग्लाया, “मैं तुहां नैं सच ग्लांदा ऐ कि ऐदेया कोई नी जिन्हीं परमात्में दे राज्जे तांई घरे जो, या लाड़िया जो या भाऊये जो, या माऊ- बुड़े जो, या बाल-बच्चेयां जो छड्डी दित्या होयें;LUK	18	30	कन्ने इस बग्त कई गुणा जादा नी पां कन्ने ओणे आळे जुगे च सदा दी जिन्दगी |”LUK	18	31	भिरी तिन्हीं अपणे बारां चेलयां जो सौगी लैईया कन्ने जाई करी तिन्हांग्लाया, “दिखां अहां यरूशलेमें जो चलेयो हन्न, कन्ने जितणियां गल्लां माणु दे पुत्तरे तांई भविष्यवक्ता दे दुआरा लिखियां हन्न, सैह सारियां पूरियां होन |LUK	18	32	क्जोकि सैह होरना जातियां दे हत्थां च दित्ता जांगा, कन्ने सैह तिसियो मजाके च डुआंगे, कन्ने तिसदी बैजती करगे, कन्ने तिस पर थूकगे ,LUK	18	33	कन्ने तिसियो डंडे मारगे, कन्ने जान्नी ते मारगे; कन्ने सैह त्रीये दिने जिंदा होंगा |”LUK	18	34	अपर तिन्हां जो इन्हां गल्लां च कोई गल्ल नी समझ नी आई; कन्ने एह गल्ल तिन्हां ते छूपी रैह्यी, कन्ने जेह्ड़ा ग्लाया था सैह तिन्हां दी समझा च नी आया |LUK	18	35	जाह्लू सैह यरीहो सैहरे अल्ल पुज्जा, तां इक्क अन्ना सड़का कंडे बैई करी भीख मंगा दा था |LUK	18	36	सैह माणु दी भीड़ा दी चलणे दी उआजा सुणी नैं पूछणा लग्गा, “एह क्या होया दा ऐ?”LUK	18	37	तिन्हां दस्सेया, “यीशु नासरी जा दा ऐ |"LUK	18	38	ताह्लू तिन्हीं जोरे नैं ग्लाया, “हे यीशु, दाऊदे दी औलाद, मिन्जो पर दया कर !'LUK	18	39	जेह्ड़ा गां गां जा दे थे, सैह तिसियो झिड़कणा लग्गे कि चुप रैह्य; अपर सैह होर डडणा लग्गा, “कि एह दाऊदे दी औलाद मिन्जो पर दया कर |”LUK	18	40	ताह्लू यीशुयें खड़ौई नैं हुक्म दित्ता कि तिसियो मिन्जो अल्ल लैई ओआ, कन्ने जाह्लू सैह यीशु अल्ल आया तां यीशुयें तिसते पूछ्या,LUK	18	41	“तू क्या चाहंदा ऐ कि मैं तिज्जो तांई करें?” तिन्हीं ग्लाया, “हे प्रभु, एह कि मैं दिखणा लग्गी पोयें |”LUK	18	42	यीशुयें ग्लाया, “दिखणा लग्गी पौ; तेरे वसुआसें तिज्जो खरा करी दित्ता ऐ |"LUK	18	43	सैह ताह्लू ई दिखणा लग्गी पैया कन्ने परमात्में दी महिमा करदा करदा तिसदे पचां चली पैया; कन्ने सारे लोकां दिखी करी परमात्में दी स्तुति कित्ती LUK	19	1	यीशु यरीहो च पुज्जा कन्ने रस्ते च चलेया था |LUK	19	2	तित्थू जक्कई नांये दा इक्क माणु था जेह्ड़ा चुंगी लैंणे आळेयां दा सरदार था |LUK	19	3	सैह यीशु जो दिखणा चाहंदा था कि सैह कुण ऐ | अपर मती भीड़ होणे दिया बजाह ते दिखी नी सकदा था, क्जोकि सैह बोणा था |LUK	19	4	ताह्लू सैह तिसियो दिखणे तांई गां दौडी‌‍ नैं इक्क गूलर दे रुखे जो चढ़ी गैया ,क्जोकि यीशु तिस रस्ते च जाणे आळा था |LUK	19	5	जाह्लू यीशु तिसा जगाह पुज्जा, तां ऊपर दिख्या कन्ने तिस नैं ग्लाया, “हे जक्कई, चटपट लौई आ; क्जोकि अज्ज मैं तेरें घरें रैह्णा ऐ |”LUK	19	6	सैह चटपट लुत्था कन्ने खुश होई नैं यीशु जो अपणे घरेयो लैई गैया |LUK	19	7	एह दिखी नैं सारे लोक कुड़कुड़ाई नैं ग्लाणा लग्गे, “सैह तां इक्क पापी माणुये दे घरेयो चलेया ऐ |”LUK	19	8	जक्कई खड़ौई करी प्रभुये नैं ग्लाया, “हे प्रभु, दिखा, मैं अपणी आधी धन दौलत गरीबां जो दिंदा, कन्ने कुसी नैं बेईमानी करी नैं लैई लैया ऐ तां तिस जो चार गुणा वापस करी दिंदा ऐ |”LUK	19	9	ताह्लू यीशुयें तिस नैं गलाया, “अज्ज इस घरे च उद्धार आया ऐ, इसतांई एह बी अब्राहमे दा इक्क पुत्तर ऐ |LUK	19	10	क्जोकि माणुये दा पुत्तर गुआचेयां जो तोपणा कन्ने तिन्हां दा उद्धार करणा आया ऐ |LUK	19	11	जाह्लू सैह एह गल्लां सुणा दे थे, तां तिन्हीं इक्क उदारण ग्लाया, इसतांई कि सैह यरूशलेमे अल्ल  था, कन्ने सैह समझदे थे कि परमात्में दा राज्ज हुण प्रकट होणे आळा ऐ |LUK	19	12	कन्ने तिन्हीं ग्लाया, “इक्क मीर माणु दूर देसे जो चलेया तांकि राज्ज पद पाई नैं वापस ओयें |LUK	19	13	तिन्हीं अपणेयां नौकरां च दसा जो सदी नैं तिन्हां जो दस सिक्के दित्ते कन्ने तिन्हां नैं ग्लाया, 'मेरे वापस ओणे तिकर लैण-दैण करणा |LUK	19	14	अपर तिसदे सैहरे अक्खे बक्खे दे रैह्णे आळे तिसते बैर रखदे थे, कन्ने तिसदे पचां दूतां दिया बजाह ते बुलावा घल्लया, 'अहां नी चाहंदे कि एह अहां पर राज्ज करें |LUK	19	15	“जाह्लू सैह राज्ज पद पाई नैं वापस आया, तां इआं होया कि तिन्हीं अपणेयां नौकरां जो जिन्हां जो सिक्के दित्यो थे तिन्हां जो अप्पु अल्ल सदेयां तांकि पता करें कि तिन्हां लैण दैण ते क्या-क्या कमाया |LUK	19	16	ताह्लू पैहले आई नैं ग्लाया, 'हे मालक, तेरे सिक्के ते दस होर सिक्के कमाये हन्न |'LUK	19	17	मालकें तिस नैं ग्लाया, 'धन, हे उत्तम दास ! तू मते ते ई थोड़े च वसुआसे जोग्गा निकळेया हुण दसां सैहरां पर हक्क रख |LUK	19	18	दूयें आई नैं ग्लाया, 'तेरे सिक्के ते पंज होर सिक्के कमाये हन्न |'LUK	19	19	तिन्हीं तिस नैं बी ग्लाया, 'तूमी पंजा सैहरां पर हाकम होई जां |'LUK	19	20	त्रीयें नौकरें बी आई नैंग्लाया, 'हे मालक, दिख तेरा सिक्का एह ऐ, जिसजो मैं अगोंछे च बन्नी नैं रखदा था |LUK	19	21	क्जोकि मैं तिज्जो ते डरदा था, इसतांई कि तू कठोर माणु ऐ : जेह्ड़ा तैं नी रखेया तिसियो चुकी लैंदा ऐ, कन्ने जेह्ड़ा तैं नी बाया, तिसियो पुट्टी लैंदा ऐ |'LUK	19	22	मालकें तिस नैं ग्लाया, हे दुष्ट नौकर, मैं तेरे ई मुँमे ते तिज्जो दोषी ठेहरांदा ऐ | तू मिन्जो जाणदा था कि सख्त माणु ऐ, जेह्ड़ा मैं नी रखया तिसियो चुकी लैंदा, कन्ने जेह्ड़ा मैं नी बाया तिसियो पूटदा ऐ;LUK	19	23	तां तैं मेरे सिक्के सौकारां अल्ल क्जो नी रखी दित्ते कि आई नैं ब्याजे समेत लैई लैंदा ?'LUK	19	24	कन्ने जेह्ड़े लोक बक्खें खड़ूतेयो थे, तिन्हीं तिन्हां नैं ग्लाया, 'सैह सिक्का इसते लैई लैया, कन्ने जिस अल्ल दस सिक्के हन्न तिसियो दैई दैया |'LUK	19	25	तिन्हां तिस नैं ग्लाया, हे मालक, तिस अल्ल तां सिक्के हन्न |'LUK	19	26	मैं तुहां नैं ग्लांदा कि जिस अल्ल ऐ, तिस जो दित्ता जांगा; कन्ने जिस अल्ल नी ऐ, तिसते सैह बी जेह्ड़ा तिस अल्ल ऐ लैई लैया जांगा |LUK	19	27	अपर मेरे तिन्हां बैरियां जो जेह्ड़ा नी चाहंदे थे कि मैं तिन्हां पर राज्ज करें, तिन्हां जो ऐत्थियो लैयाई करी मेरे सामणे मारा |”LUK	19	28	एह गल्लां ग्लाई करी यीशु यरूशलेमे सैहरे दे बक्खी गां गां चलया |LUK	19	29	जाह्लू सैह जैतून नांये दे प्हाड़े पर बैतफगे ग्रांए कन्ने बैतनिय्याह ग्रांए अल्ल पुज्जा, तां तिन्हीं अपणे बारां चेलेयां च दूँ जो एह ग्लाई नैं घल्लया,LUK	19	30	“सामणे दे ग्रांए च जा; कन्ने तिस च पुज्जदे ई इक्क गद्धिया दा बच्चा जिस पर कदी कोई सवार नी होया, बन्नेया मिलगा, तिसियो खोली नैं लैई ओआ |LUK	19	31	जे कोई तुहां ते पूछें कि क्जो खोलादे हन्न, तां एह ग्लानेयों कि प्रभु जो इसदी जरूरत ऐ |”LUK	19	32	जेह्ड़े दो चेले घल्लेयो थे, तिन्हां जाई नैं जिआं तिन्हीं तिन्हां नैं ग्लाया था, तिआं ई ग्लाया |LUK	19	33	जाह्लू सैह गद्धे दे बच्चे जो खोला दे थे, तां तिस गद्धे दे मालकें तिन्हां ते पूछया, “इस बच्चे जो क्जो खोलादे?”LUK	19	34	तिन्हां ग्लाया, “प्रभु जो इसदी जरूरत ऐ |”LUK	19	35	सैह तिसियो यीशु अल्ल लैई आये, कन्ने अपणे कपड़े तिस बच्चे परालें रखी नै यीशु जो तिस पर बैठाई दित्ता |LUK	19	36	जाह्लू यीशु जा दा था, तां सैह अपणे कपड़े रस्ते च बछांदे जादें थे |LUK	19	37	बक्खें ओंदे ओंदे जाह्लू सैह जैतून प्हाड़े दी ढलाना पर पुज्जा, तां चेलेयां दी सारी मण्डली तिन्हां सारेयां सामर्थी दे कम्मां दिया बजाह ते जेह्ड़े तिन्हां दिखयो थे, खुश होई नैं जोरे नैं परमात्में दी स्तुति करणा लग्गे :LUK	19	38	“धन ऐ सैह राजा, जेह्ड़ा प्रभु दे नांये ते ओंदा ऐ, सुअर्गे च शांति कन्ने आकाशमण्डल च महिमा होयें !LUK	19	39	ताह्लू माणुआं दी भीड़ा च थोड़े फरीसी तिस नैं ग्लाणा लग्गे, “हे गुरू, अपणे चेलयां जो झिड़क |”LUK	19	40	तिन्हीं जबाब दित्ता, “मैं तुहां नैं सच गलांदा ऐ, जे एह चुप रैह्न तां पत्थर डडी पोंगे |LUK	19	41	जाह्लू सैह बक्खें आया तां सैहरे जो दिखी नैं तिस पर रोया |LUK	19	42	कन्ने ग्लाया, “क्या ई भला होंदा कि तू, हाँ तू ई, तिस दिन च कुशल दी गल्लां जाणदा, अपर हुण तेरियां अखी ते छूपी गैईयां हन्न |LUK	19	43	क्जोकि सैह दिन तिज्जो पर भी ओंगे कि तेरे बैरी मोर्चा बन्नी करी तिज्जो घेरी लैंगे, कन्ने चौनी पास्से ते तिज्जो दबांगे;LUK	19	44	कन्ने तिज्जो कन्ने तेरे जागतां जो जेह्ड़े तिज्जो च हन्न, चिक्का च मलांगे, कन्ने तिज्जो च पत्थर पर पत्थर बी नी छडगे; क्जोकि तैं तिस मोक्के जो जाह्लू तिज्जो पर कृपा दृष्टि कित्ती गैई नी पणछैणयां”LUK	19	45	ताह्लू यीशु मंदरे च जाई नैं बेचणे आळेयां जो बाहर कडणा लग्गा,LUK	19	46	कन्ने तिन्हीं ग्लाया, “लिख्या ऐ, 'मेरा घर प्रार्थना दा घर होंगा, 'अपर तुहां तिसियो डाकुआ दा अड्डा  बणाई दित्ता ऐ |”LUK	19	47	यीशु हर रोज मंदरे च शिक्षा करदा था ;कन्ने प्रधान याजक कन्ने शास्त्री कन्ने लोका दे खास तिसियो खत्म करणे दा मौका तोपदे थे |LUK	19	48	अपर कोई उपाय नी निकाळी सके एह कुस तरांह करन, कजोकि सारे लोक बड़े चांये नैं तिसदी सुणदे थे |LUK	20	1	इक्क दिन इआं होया कि जाह्लू यीशु मंदरे च लोकां जो शिक्षा दै दा कन्ने सुसमाचार सणादा था, तां प्रधान याजक कन्ने शास्त्री, स्याणेयां सौगी आई करी बक्खें खड़ौई गै;LUK	20	2	कन्ने ग्लाणा लग्गे, “अहां जो दस्स, तू इन्हां कम्मां जो कुस हक्के नैं करदा ऐ, कन्ने सैह कुण ऐ जिन्हीं तिज्जो एह हक्क दित्या ऐ?”LUK	20	3	तिन्हीं तिन्हां जो जबाब दित्ता, “मैं बी तुहां ते इक्क गल्ल पूछ्दा ऐ; मिन्जो दस्साLUK	20	4	यूहन्ने दा बपतिस्मा सुअर्गे दे बक्खे ते था या माणुआं दे बक्खे ते था =?”LUK	20	5	ताह्लू सैह अप्पु चा ग्लाणा लग्गे, “जे अहां ग्लांगे, 'सुअर्गे दे पास्से ते, 'तां इन्हीं ग्लाणा, 'भिरी तुहां तिस पर वसुआस क्जो नी कित्ता?'LUK	20	6	कन्ने जे अहां ग्लांगे, 'माणुआं दे पास्से ते, 'तां सारेयां लोकां अहां पर पत्थर मारणे, क्जोकि सैह सचमुच जाणद हन्न कि यूहन्ना भविष्यवक्ता था |”LUK	20	7	इस तांई तिन्हां जबाब दित्ता, “अहां नी जाणदे कि सैह कुस दे पास्से ते था |”LUK	20	8	यीशुयें तिन्हां नैं ग्लाया, “तां मैं बी तुहां जो नी दस्सणा कि मैं एह कम्म कुस हक्के नैं करदा ऐ |”LUK	20	9	ताह्लू यीशु लोकां नैं एह उदारण ग्लाणा लग्गा : “इक्की माणुयें अंगूरा दा बाग लगाया, कन्ने जमीदारां जो तिसदा ठेका दैई दित्ता कन्ने मते दिना बासती परदेस चली गैया |LUK	20	10	जाह्लू बग्त आया तां तिन्हीं जमीदारां अल्ल इक्की नौकरे जो घल्लया कि सैह अंगूरा दे बागे च थोड़े फळां दा हिस्सा लैई ओयें, अपर जमीदारां तिसियो मारी कूटी करी खाली हत्थ वापस घल्ली दित्ता |LUK	20	11	भिरी तिन्हीं इक्क होर नौकर घल्लया, कन्ने तिन्हां तिसियो बी मारी नैं कन्ने तिसदी बेइजती करी नैं खाली हत्थ वापस घल्ली दित्ता |LUK	20	12	भिरी तिन्हीं तीन नौकर होर घल्ले, कन्ने जमीदारां तिन्हां जो बी जख्मी करी नैं कड्डी दित्ता |LUK	20	13	ताह्लू अंगूरा दे बागे दे मालकें ग्लाया, 'मैं क्या करें? मैं अपणे प्यारे जागते जो घल्लदा, जरूर सैह इसदी इज्जत करगे | 'LUK	20	14	जाह्लू जमीदारां तिस जो दिख्या तां अप्पु च ग्लाणा लग्गे, 'एह तां बागे वारिस ऐ; ओआ, अहां इसियो मारी दिंदे कि सारी मलकीत म्हारी होई जां |'LUK	20	15	कन्ने तिन्हां तिसियो अंगूरा दे बागे ते बाहर कड्डी नैं मारी दित्ता | इस तांई अंगूरा दे बागे दा मालक तिन्हां नैं क्या करगा?LUK	20	16	सैह तिन्हां जमीदारां जो खत्म करगा, कन्ने अंगूरा दे बागे दूयेयां जो दिंगा |”LUK	20	17	तिन्हीं तिन्हां दे बक्खी दिखी नैं ग्लाया, “भिरी एह क्या लिख्या ऐ : ‘जिस पत्थरे जो राजमिस्त्रियां निक्कमा ठेहराया था, सैही कुणे दा सिरा होई गैया | 'LUK	20	18	जेह्ड़ा कोई तिस पत्थरे पर पोंगा सैह चकनाचूर होई जांगा, कन्ने जिस पर सैह पोंगा, तिसियो पित्थी दिंगा |”LUK	20	19	तिस बग्त शास्त्रियां कन्ने प्रधान याजकां तिसियो पकड़णा चाया, क्जोकि सैह समझी गैयो थे कि तिन्हीं अहां पर एह उदारण ग्लाया, अपर सैह लोकां ते डरे |LUK	20	20	कन्ने सैह तिसदी ताक च लग्गे कन्ने भेदी घल्ले भेकि धर्म का भेष बदली करी तिसदी कोई ना कोई गल पकड़न, जे तां तिसियो हाकमां दे हक्क कन्ने अधिकारियां दे हुआले करी दिंगे |LUK	20	21	तिन्हां तिसते एह पूछ्या, “हे गुरू, अहां जाणदे हन्न कि तू ठीक ग्लांदा कन्ने सखांदा बी ऐ, कन्ने कुसी दी बुराई नी करदा, अपर परमात्में दा रस्ता सच्चाईया नैं दस्सदा ऐ |LUK	20	22	क्या अहां जो कैसरे जो टैक्स दैणा ठीक ऐ कि नी?”LUK	20	23	तिन्हीं तिन्हां दी चलाकिया जो जाणी नैं तिन्हां नैं ग्लाया,LUK	20	24	“इक्क दीनार मिन्जो बी दस्सा | तिस पर कुसदी मौहर कन्ने नां ऐ?” तिन्हां ग्लाया, “कैसरे दा |”LUK	20	25	तिन्हीं तिन्हां नैं ग्लाया, “तां जेह्ड़ा कैसर दा ऐ, सैह कैसर जो दैया; कन्ने जेह्ड़ा परमात्में दा ऐ, सैह परमात्में जो दैया |”LUK	20	26	सैह लोकां दे सामणे इसा गल्ला च पकड़ी नी सकें, अपर तिसदे जबाबे ते हैरान होई नैं चुप रैह्यी गै | LUK	20	27	भिरी सदूकी जो ग्लांदे हन्न कि मरेयां दा जिंदा होणा ऐ कि नी, तिन्हां च कुच्छना तिस अल्ल आई नैं पूछ्या,LUK	20	28	“हे गुरू, मूसें म्हारे तांई लिख्या ऐ, 'जे कुसी दा भाऊ अपणिया लाड़िया दे होंदे बगैर औलादा मरी जां, तां तिसदा भाऊ तिसदियाया लाड़िया नैं ब्याह करी लैं, कन्ने अपणे भाऊये तांई वंश पैदा करें |'LUK	20	29	सत भाऊ थे, पैहला भाऊ ब्याह करी नैं बगैर औलादा मरी गैया | LUK	20	30	भिरी दूयें,LUK	20	31	कन्ने त्रीयें बी तिसा जणांसा नैं व्याह करी लैया | तीसा रीतिया च सता विना औलादा ते मरी गे |LUK	20	32	तिस ते बाद सैह जनानी भी मरी गेई |LUK	20	33	इस तांई जिंदे होणे पर सैह तिन्हां च कुसदी लाड़ी होंगा, क्जोकि सैह सता दी लाड़ी होई चुकीयो थी |”LUK	20	34	यीशुए तिन्हां नैं ग्लाया, “इस जुगे दियां औलादा च तां व्याह होंदा ऐ,LUK	20	35	अपर जेह्ड़े लोक तिस जोग्गे ठेहरगे कि इस जुगे जो कन्ने मरेयां च जिंदे होणे जो हासल करन, सैह ना तां व्याह करगे कन्ने ना व्याहे च दित्ते जांगे |LUK	20	36	सैह भिरी मरणे तांई बी नी; क्जोकि सैह स्वर्गदूतां साइयां होंगे, कन्ने दुआरा जिंदे होणे दी औलाद होणे ते परमात्में दी बी औलाद होंगे |LUK	20	37	अपर इसा गल्ला जो कि मरे बी जिंदे होंदे हन्न, मूसें बी झाड़ी दी कथा च प्रकट कित्ता ऐ कि सैह प्रभु जो 'अब्राहमे दा परमात्मा, कन्ने इसहाके दा परमात्मां, कन्ने याकूबे दा परमात्मां' ग्लांदा ऐ |LUK	20	38	परमात्मां मुडदेयां दा नी अपर जिंदेयां दा परमात्मां ऐ : क्जोकि तिसदे नैड़े सारे जिंदे हन्न |”LUK	20	39	ताह्लू एह सुणी नै शास्त्रीयां च कुच्छना एह ग्लाया ,“हे गुरू, तैं ठीक ग्लाया |”LUK	20	40	कन्ने तिन्हां जो भिरी तिसते होरनी जो पूछणे दी हिम्मत नी होई  |LUK	20	41	भिरी तिन्हीं तिन्हां ते पूछ्या, मसीह जो दाऊदे दी औलाद किआं गलांदे हन्न?LUK	20	42	दाऊद अप्पु बी भजन संहिता दिया कताबा च ग्लांदा ऐ : 'प्रभुयें मेरे प्रभु नैं ग्लाया,LUK	20	43	मेरे खब्बे बक्खें बैठ, जाह्लू तिकर कि मैं तेरे बैरियां जो तेरेयां पैरां थलैं नी करी दैं |'LUK	20	44	दाऊद तां तिस जो प्रभु ग्लांदा ऐ; तां भिरी सैह तिसदी औलाद किआं होया?”LUK	20	45	जाह्लू सारे लोक सुणा दे थे, तां तिन्हीं अपणे चेलयां नैं ग्लाया,LUK	20	46	शास्त्रियां ते चुकन्ने रैह्या, जिन्हां जो लम्मे लम्मे कपड़े पैहनी करी घूमणा खरा लगदा ऐ, कन्ने जिन्हां जो बजारां च नमस्कार, कन्ने सभां च खास आसन कन्ने जेवनारां च खास जगाह प्यारी लगदी ऐ |LUK	20	47	सैह विधवां दे घर खाई जांदे हन्न, कन्ने दस्सणे तांई बड़ी देर प्रार्थना करदे रैंह्दे हन्न एह बड़ी सज्जा पांगे |LUK	21	1	भिरी यीशुयें अखी चुकी नैं मीरां जो अपणा-अपणा दान भण्डारे च पादें दिख्या |LUK	21	2	तिन्हीं इक्क गरीब विधवा जो बी तिस च दो दमड़ियां पादें दिख्या |LUK	21	3	ताह्लू तिन्हीं ग्लाया, “मैं तुहां नैं सच ग्लांदा ऐ कि इसा गरीबा विधवा तां सबना ते जादा पाया ऐ |LUK	21	4	क्जोकि तिन्हां सबना अपणियां-अपणियां मीरिया च दाने च थोड़ा पाया ऐ, अपर तिन्नै अपणी गरिबिया च अपणी सारी कमाई पाई दित्ती ऐ |”LUK	21	5	जाह्लू कुच्छ लोक मंदरे दे बारे च गला दे थे कि सैह कदेय छैल पत्थरां नैं कन्ने दान कित्तियां चीज्जां नैं सजाया ऐ, तां तिन्हीं ग्लाया,LUK	21	6	“सैह दिन ओगें, जिन्हां च एह सब कुछ जेह्ड़ा तुहां दिखदे हन्न, तिन्हां च ऐत्थू कुसी बी पत्थरे पर पत्थर बी नी रैंह्गा जेह्ड़ा ढाया नी जांगा |”LUK	21	7	तिन्हां तिसते पूछ्या, “हे गुरू, एह सब काह्लू होंगा? कन्ने एह गल्लां जाह्लू पूरियां होणे पर होंगियां, तां तिस बग्ते दा क्या नशाण होंगा?”LUK	21	8	तिन्हीं ग्लाया, “चुकन्ने रैह्या कि भरमया ना जां, क्जोकि मते भरी मेरे नांये ते आई नै ग्लांगे, मैं सैई ऐ, 'कन्ने एह बी कि, 'बग्त निकळी जा दा ऐ |' तुहां तिसदे पचां मत चली जांदे |LUK	21	9	जाह्लू तुहां लड़ाईयां कन्ने हंगामे दी चर्चा सुणगे तां घबराई मत जांदे, क्जोकि तिन्हां पैंहलें होणा जरूरी ऐ; अपर तिस बग्त इकदम अंत नी होंगा |”LUK	21	10	ताह्लू तिन्हीं तिन्हां नैं ग्लाया, “जातिया पर जाती कन्ने राज्जे पर राज चढ़ाई करगा,LUK	21	11	कन्ने बडे-बडे हिल्लण होंगे, कन्ने जगाह जगाह पर अकाल कन्ने महामारियां पोंगियां, कन्ने अंम्बरे च बुरियां गल्लां कन्ने बडे-बडे नशाण प्रकट होंगे |LUK	21	12	अपर इन्हां सारियां गल्लां होणे ते पैंहलें मेरे नांये दिया बजाह ते तुहां जो पकड़गे, कन्ने सतांगे, कन्ने पंचायता च घसीटगे कन्ने जेलां च करी दिंगे, कन्ने राजेयां कन्ने हाकमां दे सामणे लैई जांगे |LUK	21	13	अपर एह तुहां तांई गवाही दैणे दा मौका होई जांगा |LUK	21	14	इसताई अपणे- अपणे मने च ठाणी लैया कि अहां पैंहलें ई जबाब दैणे दी चिंता नी करगे |LUK	21	15	क्जोकि मैं तुहां जो ऐसे शब्द कन्ने अक्ल दिंगा कि तुहां दे सब विरोधी सामना या विरोध नी करी सकगे |LUK	21	16	तुहां दे मां – बुड़े, कन्ने भाऊ, कन्ने रिश्तेदार, कन्ने साथी बी तुहां जो पकड़ुआंगे; ऐत्थू तिकर कि तुहां च कुच्छना जो मारी दिंगे |LUK	21	17	मेरे नांये दिया बजह ते सारे लोक तुहां नैं बैर रखगे |LUK	21	18	अपर तुहां दे मुंडे दा इक्क बाळ बी बांका नी होंगा |LUK	21	19	अपणे धीरजे नैं तुहां अपणियां जान्नी जो बचाई रखगे |LUK	21	20	“जाह्लू तुहां यरूशलेमे जो सेना नैं घिरया होया दिखगे, तां जाणी लैनेयों कि तिसदा उजड़णा नेड़ैं ऐ |LUK	21	21	ताह्लू जेह्ड़े यहूदिया च होन सैह प्हाड़ां पर नठी जान; कन्ने जेह्ड़े यरूशलेमे अंदर होन सैह बाहरेयो निकळी जान; कन्ने जेह्ड़े ग्रांए च होन सैह तिस ग्रांए च ना जान |LUK	21	22	क्जोकि एह बदला लैणे दे ऐसे दिने होंगे, जिन्हां च लिखियां सारियां गल्लां पूरियां होई जागियां |LUK	21	23	तिन्हां दिनां च जेह्ड़ी लैरथी कन्ने दूध पियाणे आळी होंगी, तिन्हां तांई लानत ऐ ! क्जोकि देसे च बड़ा सताव कन्ने तिन्हां लोकां पर बड़ा प्रकोप होंगा |LUK	21	24	सैह तलवारा दी धार बणी जांगे, कन्ने सारेयां देशा दे लोका च बंदी होई नैं पज्जाये जांगे; कन्ने जाह्लू तिकर होरना जातियां दा बग्त पूरा ना होयें, ताह्लू तिकर यरूशलेम होरना जातियां नैं रौंदेया जांगा |LUK	21	25	“सूरजे च कन्ने चन्द्रमे च कन्ने तारेयां च नशाण दुस्सगे; कन्ने धरतिया पर सारे देसां दे लोकां जो मसीबत होंगा, क्जोकि सैह समंदरे दी गरजणा नैं कन्ने लहरा दे रौळे नैं घबराई जांगे |LUK	21	26	डरे दिया बजाह ते कन्ने संसारे पर ओणे आळी मसीबतां दा इंतजार करदे करदे लोकां दे जी च जी नी रैंह्गा, क्जोकि अम्बरें दियां शक्तियां लोळियां जांगियां |LUK	21	27	ताह्लू सैह माणुये दे पुत्तरे जो सामर्था दे कन्ने बड़ी महीमा सोगी बदळे पर ओंदे देखगे |LUK	21	28	जाह्लू एह गल्लां होणा लगगियां, तां सीधे होई नैं अपणे मुंड ऊपर चुकनेयों; क्जोकि तुहां दा छूटकारा नेड़ैं होंगा |”LUK	21	29	तिन्हीं तिन्हां नैं इक्क उदारण बी ग्लाया : “धूड़े दे रुखे कन्ने सारेयां रुखा जो दिखा |LUK	21	30	जिआं तिन्हां प्लूसां निकळदियां हन्न, तां तुहां दिखी नैं अप्पु ई जाणी लैंदे हन्न कि गर्मिया दा मौसम ओणे आळा ऐ |LUK	21	31	तिस तरीके नैं जाह्लू तुहां एह गल्लां होंदे दिखन, ताह्लू जाणी लैया कि परमात्में दा राज्ज ओणे आळा ऐ |LUK	21	32	मैं तुहां नैं सच ग्लांदा ऐ कि जाह्लू तिकर एह सारियां गल्लां नी होई लैंन, ताह्लू तिकर तिसा पीढ़ीया दा कदीबी अन्त नी होणा |LUK	21	33	अम्बर कन्ने धरती टळी जांगे, अपर मेरीयां गल्लां कदी नी टळगियां |LUK	21	34	“इस बजाह ते चुकन्ने रैह्या, एह नी होयें कि तुहां दे मने च खमार, कन्ने मतवालेपन, कन्ने इसा जिन्दगिया दी चिंता नैं सुस्त होई जान, कन्ने सैह दिन तुहां पर साइयां चाणचक आई पोयें |LUK	21	35	क्जोकि सैह सारे धरतिया पर रैह्णे आळेयां पर इसी तरांह आई पोंगा |LUK	21	36	इसतांई जागदे रैह्या कन्ने हर बग्त प्रार्थना करदे रैह्या कि तुहां इन्हां सब ओणे आळियां मसीबतां ते बची करी रैह्न कन्ने माणये दे साइयां खड़ौणे जोग्गा तां बणा |”LUK	21	37	सैह हर दिन मंदरे च शिक्षा दिंदा था, कन्ने रातियो बाहर जाई नैं जैतून नांये दे प्हाड़े पर रैंह्दा था;LUK	21	38	कन्ने भ्यागा तड़कें ईं सारे लोक तिसदी सुणने तांई मंदरे च तिस अल्ल ओंदे थे LUK	22	1	अखमीरी रोटिया दा तौआर जेह्ड़ा फसह दे नांये जाणेयां जांदा ऐ, नेड़ैं था;LUK	22	2	कन्ने प्रधान याजक कन्ने शास्त्री इसा गल्ला दिया खोजा च थे कि तिस जो किआं मारन, अपर सैह लोकां ते डरदे थे |LUK	22	3	ताह्लू सैतान यहूदा च समाईया, जेह्ड़ा इस्करियोती नांये ते जाणेयां जांदा था कन्ने यीशु दे बारां चेलेयां च गिणेया जांदा था |LUK	22	4	तिन्हीं जाई नैं प्रधान याजकां कन्ने अधिकारियां नैं गल्ल-बात कित्ती कि यीशु जो किआं तिन्हां दे हुआले करें |LUK	22	5	सैह खुश होये, कन्ने तिसियो पैसे दैणे दा वादा कित्ता |LUK	22	6	तिन्हीं मन्नी लैया, कन्ने मौका तोपणा लग्गा कि जाह्लू  भीड़ ना होयें तां यीशु जो तिन्हां दे  हुआलें करी दिंगा |LUK	22	7	ताह्लू अखमीरी रोटिया दे तौआरे दा दिन आया, जिस च फसह दा मेम्ना बलि चढ़ाणा जरूरी था |LUK	22	8	यीशुयें पतरसे नैं कन्ने यूहन्ने जो एह ग्लाई नैं घल्लया : “जाई नैं म्हारे तांई फसह त्यार करा |”LUK	22	9	तिन्हीं तिसते पूछ्या, “तू अहां ते फसह दी त्यारी कतांह चाहंदा ऐ ?”LUK	22	10	तिन्हीं तिन्हां नैं ग्लाया, “दिखा, सैहरे च पुज्जदे ई इक्क माणु पाणिये दा घड़े लैई नैं चलेया तुहां जो मिलगा; जिस घरे च सैह जां तुहां तिसदे पचां चली जानेयों,LUK	22	11	कन्ने तिस घरे दे मालके नैं ग्लाणा, कि “गुरू तिज्जो नैं ग्लादा ऐ कि सैह कमरा कुत्थू ऐ जिस च मैं अपणे चेलेयां सौगी फसह खां?”LUK	22	12	सैह तुहां जो इक्क सज्जियो सजाइयो बोड़ दस्सगा; तित्थू ई त्यारी करनेयों |LUK	22	13	तिन्हां जाई नैं, जिआं यीशुयें तिन्हां नैं ग्लाया था, तिआं ई होया कन्ने फसह त्यार कित्ती |LUK	22	14	जाह्लू बग्त आई रैह्या, तां सैह प्रेरितां सौगी खाणा बैठा |LUK	22	15	कन्ने तिन्हीं तिन्हां नैं ग्लाया, “मिन्जो बड़ी लालसा थी कि दुख झेलणे ते पैहलें एह फसह तुहां सौगी खां |LUK	22	16	क्जोकि मैं तुहां नैं गलांदा ऐ कि जाह्लू तिकर सैह परमात्में दे राज्जे च पूरा नी होयें ताह्लू तिकर मैं तिसा जो कदी नी खांगाLUK	22	17	ताह्लू तिन्हीं कटोरा लैई नैं धन्यवाद कित्ता कन्ने ग्लाया, “इसियो लैया कन्ने अप्पु चा बंडी लैया |LUK	22	18	क्जोकि मैं तुहां नैं ग्लांदा ऐ कि जाह्लू तिकर परमात्में दा राज्ज नी ओयें ताह्लू तिकर मैं अंगूरा दा रस अज्जे ते बाद कदी नी पींगा |”LUK	22	19	भिरी तिन्हीं रोटी लैई, कन्ने धन्यवाद करी नै तोड़ी, कन्ने तिन्हां जो एह गलाई नैं दित्ती, “एह मेरा शरीर ऐ जेह्ड़ा तुहां तांई दित्ता जांदा ऐ : मेरिया यादा तांई ऐही करा करा |”LUK	22	20	इस तरीके नैं तिन्हीं खाणे ते बाद कटोरा बी एह ग्लाई नैं दिता, “एह कटोरा मेरे तिस खूने च जेह्ड़ा तुहां तांई बहाया जांदा ऐ नौआ वादा ऐ |LUK	22	21	अपर दिखा, मेरे पकड़ुआणे आळे दा हत्थ मेरे सौगी टेबले पर ऐ |LUK	22	22	क्जोकि माणुये दा पुत्तर तां जिआं तिस तांई ठेहराया जांदा ऐ, अपर लानत ऐ तिस माणुये पर जिसदिया बजाह ते सैह पकड़ुआया जांदा ऐ !”LUK	22	23	ताह्लू सैह अप्पु चा पूछणा लग्गे कि अहां च कुण ऐ, जेह्ड़ा एह कम्म करगा |LUK	22	24	तिन्हां च एह बैंह्स बाजी बी होई तिन्हां च बड़ा कुण समझेया जांदा ऐ |LUK	22	25	तिन्हीं तिन्हां नैं ग्लाया, “होरनी जाति दे राजे तिन्हां पर प्रभुता करदे हन्न; कन्ने जेह्ड़े तिन्हां पर हक्क रखदे हन्न, सैह भलाई करणे आळे नांये ते जाणे जांदे हन्न |LUK	22	26	अपर तुहां ऐदेय मत होंदे; अपर जेह्ड़ा तुहां च बडा ऐ, सैह लोक्के साइयां कन्ने जेह्ड़ा प्रधान ऐ, सैह सेवके साइयां बणैं |LUK	22	27	क्जोकि बडा कुण ऐ, सैह जेह्ड़ा खाणा बैठया ऐ, या सैह जेह्ड़ा सेवा करदा ऐ? क्या सैह नी जेह्ड़ा खाणा बैठया ऐ? अपर मैं तुहां बिच सेवके साइयां ऐ |LUK	22	28	“तुहां सैह हन्न,जेह्ड़े मेरिया परीक्षा च लगातार मिन्जो सौगी रैंह्य;LUK	22	29	कन्ने जिआं मेरे पिते मेरे तांई इक्क राज्ज ठहराया ऐ, तिआं ई मैं तुहां ताई ठहरांदा ऐ,LUK	22	30	तांकि तुहां मेरे राज्जे च मेरी मेज पर खांगे-पींगे, अपर सिंहासणे पर बैई नै इस्त्राएले दे बारां गोत्रां दा न्याय करा |LUK	22	31	“शमौन, हे शमौन ! दिख, सैताने तुहां लोकां जो मंगी लैया ऐ कि कणका साइयां फटके,LUK	22	32	अपर मैं तिज्जो तांई विणती कित्ती कि तेरा वसुआस चली नी जां; कन्ने जाह्लू तुहां फिरन तां अपणे भाऊआं जो मजबूत करा |”LUK	22	33	तिन्हीं तिन्हां नैं ग्लाया, “हे प्रभु, मैं तेरे कन्ने जेला च जाणे जो कन्ने मरणे जो बी त्यार ऐ |”LUK	22	34	तिन्हीं ग्लाया, “हे पतरस, मैं तिज्जो नैं ग्लांदा ऐ कि अज्ज कुक्ड़ बांग नी दिंगा जाह्लू तिकर तैं तीन बरी मेरा मन्ना नी करगा कि तू मिन्जो नी जाणदा |”LUK	22	35	भिरी तिन्हीं तिन्हां नैं ग्लाया, “जाह्लू मैं तुहां जो बटुए, कन्ने झोळी ,कन्ने जूते बगैर घल्लया था, तां क्या तुहां जो कुसी चीज्जा दी कमी होई थी?”LUK	22	36	तिन्हीं तिन्हां नैं ग्लाया, “अपर हुण जिस अल्ल बटुआ होयें सैह तिसियो लैं कन्ने तिआं ई झोलीया बी, कन्ने जिस अल्ल तलवार ना होयें सैह अपणे कपड़े बेची नै खरीदी लैं |LUK	22	37	क्जोकि मैं तुहां नैं ग्लांदा ऐ, कि एह जेह्ड़ा लिख्या ऐ : सैह अपराधियां सौगी गिणेयां, तिसदा मिन्जो च पूरा होणा जरूरी ऐ; क्जोकि मेरे बारे च लिखियां गल्लां पूरियां होणे पर हन्न |”LUK	22	38	तिन्हां ग्लाया, “हे प्रभु, दिख ऐत्थू दो तलवारा हन्न |” तिन्हीं तिन्हां नैं ग्लाया, “बड़यां हन्न |”LUK	22	39	ताह्लू सैह बाहर निकली नै, अपणी रीतिया मताबिक जैतून दे प्हाड़े पर गैया ,कन्ने चेले तिसदे पचां  चली पै |LUK	22	40	तिसा जगह पुजी नै तिन्हीं तिन्हां कन्ने ग्लाया ,“प्रार्थना करा कि तुहां परीक्षा च मत पोआ |”LUK	22	41	भिरी सैह इक्की पत्थरे जो जितणी दूर सट्टी सकदे थे लगभग अपणे चेलयां ते तितणी दूर लग्ग गैया, कन्ने गोडेयां भार बैई नैं प्रार्थना करणा लग्गा,LUK	22	42	“हे पिता, जे तू चां तां तिस कटोरे जो मेरे बक्खे ते हटाई लै, तमी मेरी नी अपर तेरी ई इच्छा पूरी होयें |”LUK	22	43	ताह्लू सुअर्गे ते इक्क दूत तिसियो दुस्सेया जेह्ड़ा तिसियो सामर्थ दिंदा था |LUK	22	44	सैह बड़िया मुसीबता ते व्याकुल होई नै होर बी जोरे नैं प्रार्थना करणा लग्गा; कन्ने तिसदा पसीना मन्ना खूने दियां बडिया बडिया बूंदा साइयां धरतिया पर पैया था |LUK	22	45	ताह्लू सैह प्रार्थना ते उठया कन्ने अपणे चेलयां अल्ल आई नैं तिन्हां जो उदासी दे मारे सुतेया दिख्या LUK	22	46	कन्ने तिन्हीं तिन्हां नैं ग्लाया, “क्जो सुतेयो हन्न? उठा, प्रार्थना करा कि परीक्षा च ना पोन |”LUK	22	47	सैह एह ग्ला दा ई था कि इक्क माणुआं दी भीड़ आई, कन्ने तिन्हां बारां चेलयां च इक्क जिसदा ना यहूदा था तिन्हां गां गां ओआ दा था | सैह यीशुये दा पुक्का लैणे तांई तिस अल्ल आया |LUK	22	48	यीशुयें तिस नैं ग्लाया, “हे यहूदा, क्या तैं पुक्का लैई नै माणुये दे पुत्तरे जो धोखे नैं पकड़ुआणा आया ऐ?”LUK	22	49	तिसदेयां साथियां कन्ने जाह्लू दिख्या कि क्या होणे आळा ऐ, तां ग्लाया, “हे प्रभु, क्या अहां तलवार चलान?”LUK	22	50	कन्ने तिन्हां च इक्कीं महायाजके दे नौकरें पर तलवार चलाई नैं तिसदा सज्जा कन्न डुआई दित्ता |LUK	22	51	इसा गल्ला पर यीशुयें ग्लाया, “हुण बस करा |” कन्ने तिसदा कन्न छूई नैं तिसियो ठीक किता |LUK	22	52	ताह्लू यीशुयें प्रधान याजका कन्ने मंदरे दे अधिकारियां कन्ने स्याणेयां यहूदी नेतां नैं ग्लाया, “क्या तुहां मिन्जो डाकू समझी नैं तलवारां कन्ने डांगा लैई करी निकळेयो हन्न?LUK	22	53	जाह्लू मैं मंदरे च हर दिन तुहां सौगी था, तां तुहां मिन्जो पर हत्थ नी पाया; अपर एह तुहां दा बग्त ऐ, कन्ने नैहरे दा हक्क ऐ |LUK	22	54	भिरी सैह तिस जो पकड़ी नैं लैई चले, कन्ने महायाजके दे घरेयो लैई  | पतरस तिसदे बड़ी पचां चलदा था;LUK	22	55	कन्ने जाह्लू सैह अगणे च अग्गी सळगेरी नैं किट्ठे बैठे, तां पतरस बी तिन्हां दे बिच बैई गैया |LUK	22	56	ताह्लू इक्क नौकराणियां तिसियो अग्गी दिया लौई च बैठयो दिखी नैं कन्ने तिसदे पास्सें ताक्की नैं ग्लाणा लग्गी, “एह बी तिस सौगी था |”LUK	22	57	अपर तिन्हीं एह ग्लाई नैं ना कित्ती, “हे नारी, मैं तिसियो नी जाणदा |”LUK	22	58	थोड़िया देरा बाद कुणकी होरनी बी तिसियो दिखी नैं ग्लाया, “तूमी तां तिन्हां च ऐ |” पतरसें ग्लाया, “हे माणु, मैं नी ऐ |”LUK	22	59	कोई घंटे बाद इक्क होर माणु वसुआसे नैं ग्लाणा लग्गा, “पक्का एह बी तां तिस सौगी था, क्जोकि एह गलीली ऐ |”LUK	22	60	पतरसें ग्लाया, “हे माणु, मैं नी जाणदा कि तू क्या ग्लादा ऐ !” सैह ग्लादा ई था कि ताह्लू ई कुक्ड़े बांग दित्ती |LUK	22	61	ताह्लू प्रभुयें पचां मुड़ी नैं पतरसे पास्सें दिख्या, कन्ने पतरसे जो प्रभु दी सैह गल्ल याद आई जेह्ड़ी तिन्हीं ग्लाईयो थी, “अज्ज कुक्ड़े दे बांग दैणे ते पैंहले, तैं मिन्जो पणछैणने ते तीन बरी मुकरना | “LUK	22	62	कन्ने सैह बाहर निकळी नैं अंखी भरी भरी रोया |LUK	22	63	जेह्ड़ा माणु यीशुये जो पकड़ेया था, सैह तिसियो मजाक डुआई करी मारना कूटणा लग्गे;LUK	22	64	कन्ने तिसदियां अंखी ढक्की नैं तिसते पूछ्या, “भविष्य वाणी करी नै दस्स कि तिज्जो कुणी मारेया |LUK	22	65	कन्ने तिन्हां मतियां होर बी निंदा दियां गल्लां तिसदे वरखलाफे च गलाईयां |LUK	22	66	जाह्लू दिन होया तां लोकां दे स्याणेयां कन्ने प्रधान याजक कन्ने शास्त्री किटठे होये,कन्ने तिसियो अपणी महासभा च लैआई नैं पूछ्या,LUK	22	67	“जे तू मसीह ऐ, तां अहां नैं ग्लाई दै |” तिन्हीं तिन्हां नैं ग्लाया, “जे मैं तुहां नैं गलां, तां तुहां वसुसास नी करणाLUK	22	68	जे पूछें, तां तुहां जबाब नी दैणा |LUK	22	69	अपर हुण ते माणुये दा पुत्तर सर्वशक्तिमान परमात्में दी सज्जे पास्सें बैठया रैंह्गा |”LUK	22	70	इसा गल्ला पर सारेयां ग्लाया, “तां क्या तू परमात्में दा पुत्तर ऐ ?” तिन्हीं तिन्हां नैं ग्लाया, “तुहां अप्पु तां गलादे हन्न, क्जोकि मैं ऐ |”LUK	22	71	ताह्लू तिन्हां ग्लाया, “हुण अहां जो गवाहिया दी क्या जरूरत ऐ; क्जोकि अहां अप्पु तां तिसदे मुँमें ते सुणी लैया |”LUK	23	1	ताह्लू सारी सभा उठी नैं तिस पिलातुसे अल्ल लैई गैई |LUK	23	2	सैह एह ग्लाई नैं यीशु पर दोष लगाणा लग्गे: “अहां इसियो लोलोकां जो भकांदे, कन्ने कैसरे जो टैक्स दैणे ते ना करदे, कन्ने अपणे आप्पे जो मसीह, राजा ग्लांदे सुणेया ऐ |”LUK	23	3	पिलातुसे तिस ते पूछ्या, “क्या तू यहूदियां दा राजा ऐ?” तिन्हीं तिसियो जबाब, “तू अप्पु ईं तां ग्लादा ऐ |”LUK	23	4	ताह्लू पिलातुसें प्रधान याजकां कन्ने लोकां नैं ग्लाया, “मैं इस माणुये च कोई दोष नी पांदा |”LUK	23	5	अपर सैह होर बी जोरे जोरे नैं ग्लाणा लग्गे, “एह गलीला ते लैई करी ऐत्थू तिकर, सारे यहूदियां च शिक्षा दैई नैं लोकां जो भड़कांदा ऐ |”LUK	23	6	एह सुणी नैं पिलातुसे पूछ्या, “क्या एह माणु गलीली ऐ?”LUK	23	7	कन्ने एह जाणी नैं कि सैह हेरोदेस दी रियासत दा ऐ, तिसियो हेरोदेस अल्ल घल्ली दित्ता, क्जोकि तिन्हां दिनां च सैह बी यरूशलेमे च था |LUK	23	8	हेरोदेस यीशुये जो दिखी नैं बड़ा खुश होया, क्जोकि सैह मतेयां दिनां ते यीशु जो दिखणा चाहंदा था; इस तांई कि तिसदे बारे च सुणेया था, कन्ने तिसते कुच्छ चमत्कार दिखणे दी उम्मीद रखदा था |LUK	23	9	सैह तिसते मतियां गल्लां पूछदा रैह्या, अपर तिन्हीं तिसियो कुच्छ बी जबाब नी दित्ता |LUK	23	10	प्रधान याजक कन्ने शास्त्री खड़ौई करी पूरा जोर लगाई नैं तिस पर दोष लग्गा दे थे |LUK	23	11	ताह्लू हेरोदेसें अपणे सपाईयां सौगी तिसदी बेइजती करी नैं मजाक डुआया कन्ने भड़कीले कपड़े पैहनाई करी तिसियो पिलातुसे अल्ल घल्ली दित्ता |LUK	23	12	तिस दिन पिलातुस कन्ने हेरोदेस साथी होई गै; तिसते पैंहले सैह इक्की दूये दे बैरी थे |LUK	23	13	पिलातुसें प्रधान याजकां कन्ने अधिकारियां कन्ने लोकां सदी नैं तिन्हां नैं ग्लाया,LUK	23	14	“तुहां इस माणुये जो लोकां दे भकाणे आळा दस्सी नैं मिन्जो अल्ल लैई आयेयो हन्न, कन्ने दिखा, मैं तुहां सामणे तिसदी जाचं कित्ती, अपर जिन्हां गल्लां दा तुहां तिस पर दोष लगादे हन्न तिन्हां गल्लां दे बारे च मैं तिस च कुछ बी दोष नी पाया ऐ;LUK	23	15	ना हेरोदेसें, क्जोकि तिन्हीं तिसियो म्हारे अल्ल वापस घल्ली दित्ता ऐ : कन्ने दिखा, इसते ऐदेया कुच्छ नी होया कि सैह मौता दी सज्जा जोग्गा ठेहराया जां |LUK	23	16	इस तांई  मैं तिसियो मारी करी छड्डी दिंदा ऐ |”LUK	23	17	[पिलातुस तौआरे दे बग्त तिन्हां तांई इक्क कैदिये जो छडणे पर मजबूर था | ]LUK	23	18	ताह्लू सारे मिली नैं ग्लाणा लग्गे, “इसदा कम्म तमाम कर, कन्ने अहां तांई बरअब्बा जो छड्डी दै |”LUK	23	19	सैह कुसी हंगामे दिया बजाह ते जेह्ड़ा सैहरे च होआ दा था, कन्ने हत्या दिया बजाह ते जेला च पाया गैया था |LUK	23	20	अपर पिलातुसें यीशुये जो छड़णे दी इच्छा ते लोकां जो भिरी ते समझाया,LUK	23	21	अपर तिन्हां जोरे नैं ग्लाया, “इसियो सूलिया पर टूंगा, सूलिया पर !”LUK	23	22	तिन्हीं त्री बरी तिन्हां नैं ग्लाया, “क्जो, तिन्हीं कुण दैई बुराई कित्तियो ऐ? मैं तिस च मौती दी सज्जा जोग्गी कोई गल्ल नी पाई | इस तांई  मैं तिसियो मार दुआई नैं छड्डी दित्ता ऐ |”LUK	23	23	अपर सैह जोरें जोरें नैं डडी करी पचां पैई गै कि सैह सूलिया पर टूंगया जां, कन्ने तिन्हां दा रौळा  इतणा बधी गैया  |LUK	23	24	कन्ने तां पिलातुसें हुक्म दित्ता कि तिन्हां दी विणतिया मताबक कित्ता जां |LUK	23	25	तिन्हीं तिस माणुये जो हंगामे कन्ने हत्या दिया बजाह ते जेला च पाया था, कन्ने जिसियो सैह मंगदे थे, छड्डी दित्ता; कन्ने यीशु जो तिन्हां दी इच्छा मताबक हुआले करी दित्ता |LUK	23	26	जाह्लू सैह तिसियो लैई नैं जा दे थे, तां तिन्हां शमौन नांये दे इक्की कुरेनी जो जेह्ड़ा ग्रांए ते ओआ दा था, पकड़ी नैं तिस पर सूली चकाई दित्ती कि तिसियो यीशुये पचां पचां लैई चले |LUK	23	27	लोकां दी बडी भीड़ तिसदे पचां चली पैई कन्ने तिसा च भीड़ा च मतियां जणांसा बी थियां जेह्ड़ा इसतांई छातिया पीटा दियां कन्ने रौआ दियां थियां |LUK	23	28	यीशुयें तिन्हां दे पास्सें दिखी नैं ग्लाया, “हे यरूशलेम दी कुड़ियो, मिन्जो तांई मत रौआ; अपर अपणे कन्ने अपणे जागतां तांई रौआ |LUK	23	29	क्जोकि दिखा, सैह दिन ओआ दे हन्न, जिन्हां च लोक ग्लांगे, ' धन हन्न सैह जेह्ड़ियां बाँझ हन्न कन्ने सैह गर्भ जेह्ड़ा नी जम्मेयो कन्ने सैह चीचू जिन्हा नैं दूद नी पियाया |'LUK	23	30	तिस बग्त, 'सैह प्हाड़ां नैं ग्लाणा लग्गे कि अहां पर पोआ कन्ने 'टिलेयां नैं अहां जो ढकी लैया |'LUK	23	31	क्जोकि जाह्लू सैह सैले रुखां सौगी इआं करदे हन्न, तां सुकेयां रूखां सौगी क्या कुच्छ नी कित्ता जांगा?”LUK	23	32	सैह होर दूँ माणुआं जो बी जेह्ड़े बुरे कम्म थे तिस सौगी सूलिया पर टूंगणा लायो थे |LUK	23	33	जाह्लू सैह तिसा जगाह च जिसा जो खोपड़ी दी जगाह ग्लांदे हन्न पुज्जे, तां तिन्हां तित्थू तिसियो  कन्ने तिन्हां बुरे कम्म करणे आळेयां जो बी, इक्की जो सज्जें पास्सें कन्ने दूये जो खब्बे पास्सें  सूलिया पर टूंगे |LUK	23	34	ताह्लू यीशुयें ग्लाया, “हे पिता, इन्हां जो माफ कर, क्जोकि एह नी जाणदे कि क्या करा दे हन्न |” कन्ने तिन्हां चिट्ठियां पाई नैं तिसदे कपड़े बंडी दित्ते |LUK	23	35	लोक खड़ौई करी दिखा दे थे, कन्ने अधिकारी बी मजाक डुआई करी ग्लांदे थे : “तिन्हीं दूयेयां जो बचाया, जे एह परमात्में दा मसीह ऐ, कन्ने तिसदा चुणेया ऐ, तां अपणे आप्पे जो बचाई लै |”LUK	23	36	सपाई बी आई नैं सिरका दैई नैं तिसदा मजाक डुआई नैं ग्लांदे थे,LUK	23	37	 “जे तू यहूदियां दा राजा ऐ, तां अपणे आप्पे जो बचा |”LUK	23	38	कन्ने तिसदे पर इक्क दोष -चिट्ठी बी लगियो थी : “एह यहूदियां दा राजा ऐ |”LUK	23	39	जेह्ड़े बुरे कम्म करणे आळे थे तिन्हां च इक्की तिसदी निंदा करी नैं ग्लाया, “क्या तू परमात्में ते बी नी डरदा ? तू बी तां सैई सज्जा पा दा ऐ,LUK	23	40	इस गल्ला पर दूयें तिसियो झिड़की नैं ग्लाया, “क्या तू परमात्में ते बी नी डरदा ? तू बी तां सैई सज्जा पा दा ऐ ,LUK	23	41	अहां तां कानूने मताबक सजा पा दे हन्न, अपर इन्हीं तां कोई बुरा कम्म नी कित्या |”LUK	23	42	ताह्लू तिन्हीं ग्लाया, “हे यीशु, जाह्लू तिकर तू अपणे राज्जे च ओंगा, तां मिन्जो याद रखेयां |”LUK	23	43	तिन्हीं तिस नैं ग्लाया, “मैं तुहां नैं सच ग्लांदा ऐ कि अज्जे ते ई तू मिन्जो सौगी सुअर्ग लोक च होंगा |”LUK	23	44	लगभग बारा बजे ते तीन बजे तिकर सारे देशे च नैहरा होई गैया,LUK	23	45	कन्ने सूरजे दा परगड़ा चली गैई, कन्ने मंदरे दा पड़दा बिचा ते फटी गैया,LUK	23	46	कन्ने यीशुये बड़े जोरे नैं डडी नैं ग्लाया, “हे पिता, मैं अपणी आत्मां तेरे हत्थां च दिंदा ऐ |”कन्ने एह ग्लाई नैं प्राण छड्डी दित्ते |LUK	23	47	सूबेदारें, जेह्ड़ा कुच्छ होया था दिखी नैं परमात्में दी महिमा कित्ती, कन्ने ग्लाया, “पक्का एह माणु धर्मी था |”LUK	23	48	कन्ने भीड़ जेह्ड़ा एह दिखणे जो किट्ठी होईयो थी, तिसा घटना जो दिखी नैं छाती पीटदी होई वापस चली गैई |LUK	23	49	अपर तिसदे सारे जाण पणछैणा आळे, कन्ने जेह्ड़ियां जणांसां गलीला ते तिस सौगी आईयां थियां, दूर खड़ौई एह सब कुच्छ दिखा दियां थियां |LUK	23	50	तित्थू यूसुफ नांये दा महासभा दा इक्क सदस्य था जेह्ड़ा सज्जन कन्ने धर्मी मर्द था |LUK	23	51	कन्ने तिन्हां दी योजना कन्ने तिन्हां दे तिस कम्मे  ते खुश नी था | सैह यहूदियां दे सैहरे अरीमतिया दा रैह्णे आळा कन्ने परमात्में दे राज्जे दा इंतजार करणे आळा था |LUK	23	52	तिन्हीं पिलातुसे अल्ल जाई नैं यीशु दा लाश मंगी;LUK	23	53	कन्ने तिसियो लौआई नैं मलमले दी चादरा च लपेटया, कन्ने इक्की कब्रा च रखेया, जेह्ड़ा चट्टाना च खुणिओ थी; तिसा च कोई बी कदी नी रखेया था |LUK	23	54	सैह त्यारिया दा दिन था, कन्ने सब्त दा दिन शुरू होणे आळा था |LUK	23	55	तिन्हां जणांसा जेह्ड़ियां तिस सौगी गलीले ते आईयां थियां, पचां –पचां जाई नैं तिसा कब्रा जो दिख्या, कन्ने एह बी कि तिसदी लाश किआं रखियो ऐ |LUK	23	56	ताह्लू तिन्हां वापस आई नैं मुश्कां आळियां चीज्जां कन्ने इत्तर त्यार कित्ता, कन्ने सब्त दे दिन तिन्हां हुक्मे मताबक अराम कित्ता |LUK	24	1	अपर हफ्ते दे पैंहले दिने बड़िया भ्यागा जो सैह तिन्हां मुश्कां आळियां चीज्जां जो जेह्ड़ियां तिन्हां त्यार कित्तियां थियां, लैई नैं कब्रा पर आईयां |LUK	24	2	तिन्हां पत्थरे जो कब्रा ते खिसकेया दिख्या,LUK	24	3	अपर अन्दर जाई नैं प्रभु यीशु दी लाश नी दुस्सी |LUK	24	4	जाह्लू सैह इसा गल्ला पर हैरान होआ दियां थियां तां दिखा, दो माणु चमकदे कपड़ेयां च तिन्हां अल्ल आई खड़ूते |LUK	24	5	डरे दे मारे तिन्हां धरतिया दी पास्सें मुँ लटकाया था तां तिन्हां दूँ माणुआं तिन्हां नैं ग्लाया, “तुहां जिंदे जो मरेयां च क्जो तोपादियां हन्न?LUK	24	6	सैह ऐत्थू नी ऐ, अपर जिंदा होईया ऐ | याद करा कि तिन्हीं गलीले च रैह्यी करी तुहां नैं ग्लाया था, LUK	24	7	'जरूरी ऐ कि माणुये दा पुत्तर पापियां दे हत्थ पकड़ुआया जांगा, कन्ने सूलिया पर टूंगेया जां, कन्ने त्री दिने जिंदा होई जांगा '|”LUK	24	8	ताह्लू तिसदियां गल्लां तिन्हां जो याद आई,LUK	24	9	कन्ने कब्रा ते वापस आई नैं तिन्हां ग्यारहा चेलयां जो, कन्ने होरना सारेयां जो, एह सारियां गल्लां ग्लाई नैं सणाईयां |LUK	24	10	तिन्हां प्रेरितां नैं एह गल्लां ग्लाईयां सैह मरियम मगदलीनी कन्ने योअन्ना कन्ने याकूबे दी मां मरियम कन्ने तिसा सौगी होर जणांसा बी थियां |LUK	24	11	अपर तिन्हां दियां गल्लां तिन्हां जो काह्णियां साइयां लगियां, कन्ने तिन्हां तिन्हां जणांसा दा वसुआस नी कित्ता |LUK	24	12	ताह्लू पतरस कब्रा अल्ल दौडी नैं गैया, कन्ने झुकी नैं सिर्फ कपड़े पैयो दिखे, कन्ने जेह्ड़ा होया था तिसते हैरान होई नैं अपणे घरेयो चली गैया |LUK	24	13	तिस दिन तिन्हां च दूँ माणुआं इम्माऊस नांये दें ग्रांए जो जा दे थे, जेह्ड़ा यरूशलेमे ते कोई सत मील दी दूर था |LUK	24	14	सैह तिन्हां सारियां गल्लां पर जेह्ड़ियां होईयां थियां, अप्पु च गल्ल बात करदे जा दे थे,LUK	24	15	कन्ने जाह्लू अप्पु चा गल्ल बात कन्ने पूछ त्ताछ करा दे थे, तां यीशुयें अप्पु आई नैं तिन्हां सौगी  चली पैया|LUK	24	16	अपर तिन्हां दियां अंखी ऐसियां बंद करी दित्तियां थियां कि यीशु जो पणछैणी नी सके |LUK	24	17	तिन्हीं तिन्हां ते पूछ्या, “एह क्या गल्लां हन्न, जेह्ड़ियां तुहां चलदे-चलदे अप्पु चा करा दे हन्न?” सैह चुप खड़ूतेयो रैह्यी गै |LUK	24	18	एह सुणी नै तिन्हां नैं क्लियोपास नांये दे इक्की माणुयें ग्लाया, “क्या तू यरूशलेमे च किल्ला परदेशी ऐ, जेह्ड़ा नी जांणदा कि तिन्हां दिना च तिस च क्या क्या होया ऐ?”LUK	24	19	तिन्हीं तिन्हां ते पूछ्या, “कुण देईयां गल्लां?” तिन्हां तिस नैं ग्लाया, “यीशु नासरी दे बारे च जेह्ड़ा परमात्में कन्ने सारेयां लोकां दे नेड़ैं कम्म कन्ने वचना च सामर्थी भविष्यवक्ता था,LUK	24	20	कन्ने प्रधान याजकां कन्ने म्हारे अधिकारियां तिसियो पकड़ु आई दित्ता कि तिस पर मौती दा हुक्म दिता जां; कन्ने तिसियो सूलिया पर टूंगेया |LUK	24	21	अपर अहां जो उम्मीद थी कि एह ई इस्त्राएले जो छूटकारा दिंगा | तिन्हां सारियां गल्लां दे सिवाये तिसा घटना जो होयो त्रीआ दिन ऐ,LUK	24	22	कन्ने अहां च केईयां जणांसा बी अहां जो हैरानिया च पाई दित्या ऐ, जेह्ड़ियां भ्यागा कब्रा पर गियां थियां;LUK	24	23	कन्ने जाह्लू तिसदी लाश नी दिखी तां एह गलांदियां होईयां आईयां कि अहां स्वर्गदूतां दे दर्शन कित्ते; जिन्हां ग्लाया कि सैह जिंदा ऐ |LUK	24	24	ताह्लू म्हारे साथियां च इक्क कब्रा पर गैया, कन्ने जिआं जणांसां ग्लाया था तिआं ई दिख्या; अपर तिसियो नी दिख्या |”LUK	24	25	ताह्लू तिन्हीं तिन्हां नैं ग्लाया, “हे वेअक्लेयो, कन्ने भविष्यवक्तां दी सारियां गल्लां पर वसुआस करणे चपर कितणे मंद हन्न !LUK	24	26	क्या जरूरी नी था कि मसीह एह दुख झेली नैं अपणी महिमा च दाखल होयें?”LUK	24	27	ताह्लू तिन्हीं मूसा ते कन्ने सारे भविष्यवक्ता ते शुरू करी नैं सारे पवित्रशास्त्र च अपणे बारे च लिखियां गल्लां दा मतलब तिन्हां जो समझाई दित्ता |LUK	24	28	इतणे च सैह तिस ग्रांए अल्ल पुज्जे जित्थू सैह जा दे थे, यीशुयें ऐदेया वर्ताव कित्ता जिआं  कि तिसियो गां जाणा होयें  |LUK	24	29	अपर तिन्हां एह ग्लाई नैं तिसियो रोकेया, “अहां सौगी रुकी जा, लगभग संज होईयो ऐ कन्ने हुण  दिन ज्यादा ढळी गैया ऐ | “ताह्लू सैह तिन्हां सौगी रैह्णे तांई अंदर गैया |LUK	24	30	जाह्लू सैह तिन्हां सौगी खाणा बैठा, तां तिन्हीं रोटी लैई धन्यवाद कित्ता कन्ने रोटी तोड़ी नै तिन्हां जो दैणा लग्गा |LUK	24	31	ताह्लू तिन्हां दियां अंखी खुली गियां; कन्ने तिन्हां तिसियो पणछैणी लैया, कन्ने सैह तिन्हां दियां अंखी ते गायब होई गैया |LUK	24	32	तिन्हां अप्पु चा ग्लाया, “जाह्लू  सैह रस्ते च अहां नैं गल्लां करा दा था कन्ने पवित्रशास्त्र दा मतलब समझादा था, तां क्या अहां दे मने च उत्तेजना नी पैदा होई थी?”LUK	24	33	सैह तिस बग्त उठी नैं यरूशलेम जो वापस चली गै कन्ने तिन्हां ग्यारां चेलयां जो कन्ने तिन्हां साथियां जो किटठा दिख्या |LUK	24	34	सैह गलांदे थे, “प्रभु सचमुच जिंदा होया ऐ, कन्ने शमौने जो दुस्सया ऐ |”LUK	24	35	ताह्लू तिन्हां रस्ते दियां गल्लां तिन्हां जो दस्सी दित्तियां कन्ने एह बी कि तिन्हां तिसियो रोटी तोड़दे  बग्त किआं पणछैणयां |LUK	24	36	सैह एह गल्लां ग्ला दे ई थे कि सैह आप्पु ईं तिन्हां दे बिच आई खड़ौता, कन्ने तिन्हां नैं ग्लाया, “तुहां जो शांति मिलें |”LUK	24	37	अपर सैह घबराई गै, कन्ने डरी गै, कन्ने समझे कि अहां कुसी भूते जो दिखा दे हन्न |LUK	24	38	तिन्हीं तिन्हां नैं ग्लाया, “ क्जो घबराद हन्न? कन्ने तुहां दे मने च क्जो शक होया दा ऐ ?LUK	24	39	मेरे हत्थां कन्ने पैरां जो दिखा कि मैं सैह ई ऐ | मिन्जो छूई नैं दिखा, क्जोकि आत्मां जो हड्डी मास नी ऐ दा जिआं मिन्जो च दिखदे हन्न |”LUK	24	40	एह ग्लाई नैं तिन्हीं तिन्हां जो अपणे हत्थ पैर दस्से |LUK	24	41	जाह्लू खुशीया दे मारे तिन्हां जो वसुआस नी होया, कन्ने सैह हैरान होंदे थे, तां तिन्हीं तिन्हां ते पूछ्या, “कक्या तुहां अल्ल ऐत्थू कुच्छ खाणेयों ऐ?”LUK	24	42	तिन्हां तिसियो भुनियां मच्छिया दा टुकड़ा दित्ता |LUK	24	43	तिन्हीं लैई नै तिन्हां दे सामणे खादा |LUK	24	44	भिरी तिन्हीं तिन्हां नैं ग्लाया, “एह मेरी सैह गल्ल ऐ, जेह्ड़ी मैं तुहां सौगी रैह्यी करी तुहां नैं ग्लाईयो थी कि जरूरी ऐ कि जितणियांगल्लां मूसा दी व्यवस्था कन्ने भविष्यवक्तां कन्ने भजनां दिया कताबा च मेरे बारे च लिखियां हन्न, सारियां पूरियां होन |”LUK	24	45	ताह्लू तिन्हीं पवित्रशास्त्र समझणे तांई तिन्हां दा दिमाग खोली दिता ,LUK	24	46	कन्ने तिन्हां नैं ग्लाया, “इआं लिख्या ऐ कि मसीह दुख झेलगा,कन्ने त्रीये दिने मरेयां ते जिंदा होंगा,LUK	24	47	कन्ने यरूशलेमे ते लैई नै सारियां जातियां च मन बदलणे दा कन्ने पापा दी माफी दा प्रचार, तिस दे नांये ते कित्ता जांगा |LUK	24	48	तुहां इन्हां सारियां गल्लां दे गवाह हन्न |LUK	24	49	कन्ने दिखा, जिसदी प्रतिज्ञा मेरे पिते कित्ती ऐ, मैं तिसजो तुहां पर लौआंगा कन्ने जाह्लू तिकर सुअर्गे ते सामर्थ नी पान, ताह्लू तिकर तुहां तिस सैहरे च रुकी रैह्या |”LUK	24	50	ताह्लू सैह तिन्हां जो बैतनिय्याह ते बाहर लैई गैया, कन्ने अपणा हत्थ चुकी नैं आशीष दित्ती;LUK	24	51	कन्ने तिन्हां जो आशीष दैई करी सैह तिन्हां ते लग्ग होई गैया कन्ने सुअर्गे पर चुकी लैया गैया |LUK	24	52	ताह्लू सैह तिस जो दण्डवत करी नैं बड़े खुश होई नैं यरूशलेम जो वापस हटी आये |LUK	24	53	कन्ने सैह लगातार मंदरे आई नैं परमात्में दी स्तुति कर दे थे |