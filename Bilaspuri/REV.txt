REV	1	1	यीशु मसीह रा प्रकाशितवाक्य, सै जे तिसो परमेशरे इस खातर दित्या भई अपणे दासां जो सै गल्लां, तिनां रा जे छोड़े हुणा जरुरी आ, तिसो; कने तिने अपणे स्वर्गदूतां जो भेजी ने अपणे दास यूहन्ना जो दसया,REV	1	2	 तिने जे परमेशरा रे वचन कने यीशु मसीह री गवाई, मतलब जो किछ तिने देखया था तिसरी गवाई दित्ती।REV	1	3	 धन्य ये से सै जे इसा भविष्यवाणीया रे वचना जो पढ़ांये, कने सै जे सुणांये कने इस च लिखी रियां गल्लां जो मंनांये; कांभई वगत नेड़े आ।REV	1	4	 यूहन्ना रिया तरफा ते सै जे हया कने सै जे था कने सै जे औणे औला आ; कने तिन्हां सत्तां आत्मांवां खाते सै जे तिसरे सिंहासना रे सामणे ईयां,REV	1	5	 कने यीशु मसीह खाते सै जे विस्वासा जोगा गवाह आ कने मरीरेयां च ते जी उठणे औलेयां च ते पैहला आ कने धरतिया रे राजेयां रा हाक्म आ, तुहां जो अनुग्रह कने शान्ति मिलदी रो। सै आहां ने प्रेम रखां, कने तिने अपणे लहुये ते आहां जो पापां च ते छुड़ाया,REV	1	6	 कने आहां जो इक राज्य कने अपणे पिता परमेशर खातर याजक भी बणाई त्या; तिसरी महिमा कने पराक्रम युगानयुग रौ। आमीन।REV	1	7	 देखा, सै बदलां सौगी औणे औला आ, कने सारेया तिसो देखणा, पर तिन्हें जे तिसो बीन्हया था। तिनां भी तिसो देखणा, कने पृथ्विया रे सारेयां कूल़ा रेयां तिसरिया वजहा ते पीठणा।हाँ।आमीन।REV	1	8	 प्रभु परमेशर सै जे हया कने सै जे था कने सै जे औणे औला आ, सै जे सर्वशक्तिमान आ, सै बोलां, “हऊं ई अलफा कने ओमेगा आ।”REV	1	9	 हऊं यूहन्ना से जे तुहां रा भाई कने यीशुये री गवाईया रिया वजहा ते पतमुस नांवां रे टापुये च था।REV	1	10	 हऊं अपणे प्रभुये रे दिहाड़े च आत्मा च आई गया, कने अपणे पिछे तुरहिया साई बड्डिया आवाज़ा च येढ़ा बोलदे सुणया,REV	1	11	 “जो किछ तु देखां इसो कताबा च लिखी ने सत्तां कलीसियां ला जो भेजी दे, मतलब इफिसुस, कने स्मुरना, कने पिरगमुन, कने थुआतिरा, कने सरदीस, कने फिलदिलफिया, कने लौदीकिया जो।”REV	1	12	 तां मैं तिसो सै जे मेरने, गलाया रां था, देखणे खातर अपणा मुँह फेरेया; कने पिछे घुम्मी ने मैं सोने रियां सात्त दिऊठियां देखियां,REV	1	13	 कने तिनां दिऊठियां रे बीच माणुये रे पुत्रा साई इक माणु देखया, तिने जे पैरां तका कपड़े पैहनी रे थे, कने छातिया पर सोने रा पटका बन्नी रा था।REV	1	14	 तिसरे सिरा रे बाल सफेद ऊनां पर पईरे पाल़े साई चमका औले थे, कने तिसरियां आक्खीं अग्गी रियां लपटा साई थियां।REV	1	15	 तिसरे पैर खरे पितला साई थे सै जे मन्नो भट्ठिया च तपाई रा हो, कने तिसरी आवाज़ मत्ते  पाणिये साई थी।REV	1	16	 तिने अपणे सज्जे हथा च सात्त तारे लई रे थे, कने तिसरे मुँहां ते तेज दुईं धारां औली तलवार (वचन) निकलां थी, तिसरा मुँह येढ़ा चमकी रा था, तेड़ा जे सुरज दपेहरके वगता च चमकां।REV	1	17	 तजे मैं तिसो देखया तां हऊं तिसरे पैरां पर मूर्देयां साई पई गया। तिने मेरे पर अपणा सज्जा हाथ रखी ने बोलया, “मत डर; हऊं पैहला कने आखिरी कने जीऊंदा आ;REV	1	18	 हऊं मरी गया था, कने हुण देख हऊं युगानयुग जीऊंदा आ; कने मौत कने अधोलोका रियां चाबियाँ मेरे ले ईयां।REV	1	19	 इस खातर सै जे गल्लां तैं देखियां कने सै जे गल्लां होया रां ईयां कने सै जे गल्लां इसते बाद हुणे औलियां ई यां, तिनां सबीं जो लिखी ले।REV	1	20	 मतलब तिनां सत्तां तारेयाँ रा भेत तिनां जे तें मेरे सज्जे हथा देखे थे, कने तिनां सत्तां सोने रियां दिऊठियां रा भेत : सै सात्त तारे सत्तां कलीसियां रे दूत ये, कने सै सात्त दिऊठियां सात्त कलीसिया ईयां।REV	2	1	 “इफिसुसा रिया कलीसिया रे दूता जो येढ़ा लिख : “ सै जे तिने जे सात्त तारे अपणे हथा च लईरे, कने सोने रियां सत्तां दिऊठियां रे बीच फिरां, सै येढ़ा बोलां भईREV	2	2	 हऊं तेरे कम्मां, कने तेरिया मेहनता, कने तेरे धीरजा जो जाणां; कने येढ़ा भी भई तू बुरेयां लोकां जो देखी नीं सकदा, कने सै जे अप्पु जो प्रेरित बोलां ये, कने हये नीं ये, तिनां जो परखी ने झुठा पाया।REV	2	3	 तू धीरज धरां, कने मेरे नांवां खातर दुःख सैंहदे-सैंहदे थकेया नीं आ।REV	2	4	 पर मांह तेरे बरोधा च येढ़ा बोलणा भई तैं अपणा पैहला जे या प्रेम छड्डी तरा।REV	2	5	 इस खातर याद कर भई तू कित्ता जे ते टिरेया, मना जो फेर होर पैहले साई काम्म कर। जे तू मन नीं फिरांगा, तां मांह तेरे ला आई ने तेरियां दिऊठियां जो तिसा जगहा ते हटाई लेणा।REV	2	6	 पर हाँ, तेरे च ये गल्ल तां हई भई तू नीकुलईयाँ रे यां काम्मां ते घृणा करां, तिनां ते जे हऊं भी घृणा करां।REV	2	7	 तिसरे जे कान हो सै सुणी लो भई आत्मा कलीसियावां ने क्या बोलां। सै जे जय पाओ मांह तिसो तिस जीन्दड़िया रे डाला च ते सै जे परमेशर रे स्वर्ग लोका च आ, फल खाणे जो देणा।REV	2	8	 “स्मुरना रिया कलीसिया रे दूता जो येढ़ा लिख : “सै जे पैहला कने आखरी आ, सै जे मरी गया था कने हुण जीऊंदा हुई गरा, सै येढ़ा बोलां भईREV	2	9	 हऊं तेरे क्लेशा च कने दरिद्रता जो जाणां (पर तू धनी आ), कने सै जे लोक अप्पु जो यहूदी बोलांये कने हये नीं ये, पर शैताना री सभाये, तिनां रिया निन्दा जो भी जाणां।REV	2	10	 सै जे दुःख तिजो झलणे पऊणे, तिनां ते मत डर। कांभई देखा, शैतान तुहां च ते थोड़ेयां जो जेल खाने च पाणे पर ई आ कांभई तुहें परखे जाओ; होर तुहां जो दस्सां दिनां तका क्लेश सेहणे पऊणा। प्राण देणे तका विश्वासी रह, तां मांह तिजो जीवना रा मुकुट देणा।REV	2	11	 तिसरे जे कान हो सै सुणी लो भई आत्मा कलीसियावां ने क्या बोलां। सै जे जय पाओ, तिसो दुज्जिया मौता ते नुक्सान नीं हुणा।REV	2	12	 “पिरगमुन रिया कलीसिया रे दूता जो येढ़ा लिख : “ तिस ले जे दुईं धारां औली तलवार ई, सै येढ़ा बोलां भईREV	2	13	 हऊं ये जाणां भई तु येथी रह्वां तेथी जे शैताना रा सिंहासण आ; तू मेरे नांवां पर पक्का रह्वां, कने मेरे पर विश्वास करने ते तिनां दिनां च भी पीछे नीं हटया तिनां च जे मेरा विश्वास जोगा गवाह अन्तिपास, तुहां रे बीच तिसा जगहा घात कित्या गया, तेथी जे शैतान रह्वां।REV	2	14	 पर मांह तेरे बरोधा च किछ गल्लां बोलणियां ई आं, कांभई तेरे ले किछ येड़े, सै जे बिलामा रिया शिक्षा जो मन्नांये, तिने जे बालाका जो इस्राएलियां रे अग्गे ठोकरा री वजहा बनणां सखाया भई सै मूर्तियां पर चढाई रिया चीज़ां खाओ कने व्यभिचार करो।REV	2	15	 तियां ई तेरे ले किछ येड़े, सै जे निकुलईयां रियां शिक्षा जो मनांये।REV	2	16	 इस खातर मन फिरा, नईं तां मांह तेरे ला छोड़े ई आई ने अपणे मुखा रिया तलवारा ने तिनां सौगी लड़ना।REV	2	17	 तिसरे जे कान हो सै सुणी लो भई आत्मा कलीसियावां ने क्या बोलां। सै जे जय पाओ, तिसो मांह गुप्त मन्ना च ते देणा, कने तिसो इक सफेद पत्थर भी देणा; कने तिस पत्थरा पर इक नांव लिखी रा हुणा, तिसो जे तिसरे पाणे औले रे सुआये होर कोई नीं जाणी सकगा।REV	2	18	 “थुआतिरा रिया कलीसिया रे दूता जो येढ़ा लिख : “परमेशर रा पुत्र तिसरियां आक्खीं जे अग्गी रियां लपटां साई, कने तिसरे पैर उत्तम पितला साई ये, सै येढ़ा बोलां भईREV	2	19	 हऊं तेरे कम्मां, तेरे प्रेमा कने विस्वासा कने सेवा कने धीरजा, जो जाणां कने येढ़ा भी भई तेरे पिछले काम्म पैलकेयां ते बधी ने ये।REV	2	20	 पर मांह तेरे बरोधा च येढ़ा बोलणा भई तु तिसा जनाना ईजेबेला जो रैहणे देवां सै जे अप्पु जो भविष्यवक्तिन बोलांई, कने मेरे दासां जो व्यभिचार करने कने मूर्तियां रे अग्गे चढाई रियां चीज़ां जो खाणां सखाई ने भरमावांई।REV	2	21	 मैं तिसा जो मन फिराणे खातर मौका दित्या, पर सै अपणे व्यभिचारा ते मन फराणां नीं चाहंदी,REV	2	22	 देख, हऊं तिसा जो रोगा ने मंजे ई पाई देणा; कने सै जे तिसा सौगी व्यभिचार करांये जे सै भी तिसा साई कम्मां ते मन नीं फिरांगे तां मांह तिनां जो बड़े क्लेशा च पाणा।REV	2	23	 मांह तिसारे बच्चेयां जो मारी देणा; तां सबीं कलीसियां ये जाणी लेणां भई हृदय कने मनां रा परखणे औला हऊं ई आ, कने मांह तुहां च ते हरेका जो तिसरेयां कम्मां मताबक बदला देणां।REV	2	24	 पर तुहां थुआतिरा रे बाकी लोकां ने, तितने जे इसा शिक्षा जो नीं मनदे कने तिनां गल्लां जो तिनॉ जे शैताना रियां गेहरियां गल्लां बोलांये, नीं जाणदे, ये बोलां भई मांह तुहां परा होर बोझ नीं पाणा।REV	2	25	 पर हाँ, सै जे तुहां ले आ तिसो मेरे औणे तका थम्मी रखा।REV	2	26	 सै जे जय पाओ, कने मरीरेयां कम्मां रे मताबक अन्त तका करदे रओ, मांह तिनां जो जाति-जाति रे लोकां पर अधिकार देणां,REV	2	27	 कने तिस लोहे रा राज दण्ड लई ने तिनां परा राज करना, तियां जे कम्हारा रे मिट्टिया रे बर्तन चकनाचूर हुई जांये : मै भी येढ़ा ई अधिकार अपणे पिते ते पाई रा;REV	2	28	 कने मांह तिसो तड़के रा तारा देणां।REV	2	29	 तिसरे जे कान हो सै सुणी लो भई आत्मा कलीसियांवां ने क्या बोलां।REV	3	1	 “सरदीस रिया कलीसिया रे दूता जो येढ़ा लिख : “तिसले जे परमेशर रियां सत आत्मा ई यां कने सात्त तारे, सै येढ़ा बोलां भई हऊं तेरे कम्मां जो जाणां : तु जीऊंदा केहलावां पर हया मरीरा।REV	3	2	 जागी जा, कने तिनां चीज़ां जो सै जे बाकी रई गरियां कने सै जे मिटणे पर ई यां, तिनां पक्का कर; कैं मैं तेरे किसी भी कम्मां जो अपणे परमेशर रे नेड़े पूरा नीं पाया।REV	3	3	 इस खातर याद कर भई तैं केड़ी शिक्षा पाई कने सुणी थी, कने तिसा च बणी रा रैह कने मन फिरा। जे तू जागदा नीं रैंहगा तां मांह चोरा साई आई जाणां, कने तू कदी नीं जाणी सकगा भई मांह किसा घड़िया तेरे ला आई जाणां।REV	3	4	 पर हाँ, सरदीसा च तेरे ले किछ येड़े लोक ये तिनें जे अपणे-अपणे कपड़े अशुध्द नीं कित्ते, तिनां सफेद कपड़े पैहनी ने मेरे सौगी घुमणां, कांभई सै इस जोगे ये।REV	3	5	 सै जे जय पांगा तिसो ईयां ई सफेद कपड़े पह्नाये जाणे, मांह तिसरा नांव जीवना रिया कताबा च ते किसी रीतिया ते नीं कटणां; पर तिसरा नांव अपणे पिता कने स्वर्गदूतां रे सामणे मन्नी लेणां।REV	3	6	 तिसरे जे कान हो सै सुणी लो भई आत्मा कलीसियांवां ने क्या बोलां।REV	3	7	 “फिलदिलफिया रिया कलीसिया रे दूता जो येढ़ा लिख : “सै जे पवित्र कने सच्च आ, कने सै जे दाऊदा री चाबी रखां, तिसरे जे खोली रे जो कोई बन्द नीं करी सकदा, सै येढ़ा बोलां भईREV	3	8	 हऊं तेरे कम्मां जो जाणां; देख, मैं तेरे सामणे इक द्वार खोली रा, तिसो जे कोई बन्द नी करी सकदा, तेरी सामर्थ थोड़ी तां हई, फेरी भीं तें मेरे वचनां रा पालन कित्या कने मेरे नांवां रा इन्कार नीं कित्या।REV	3	9	 देख, मांह शैताना रे तिनां सभा अऊलेयां जो तेरे वशा च करी देणा सै जे यहूदी बणी बैठी रे, कने झूठ बोलांये-देख, मांह येढ़ा करना भई तिनां आई ने तेरे पैरां पऊणा, कने ये जाणी ले हऊं तेरने प्रेम रखां आ।REV	3	10	 तैं मेरे धीरजा रे वचनां जो थम्मी रा इस खातर मांह भी तिजो परिक्षा रिया तिसा घड़िया बचाई रखणां सै जे पृथ्वीया पे रैहणे औलेयां रे खातर सारे संसारा पर अऊणे औला आ।REV	3	11	 हऊं छोड़े औणे औला आ; जो किछ तेरले आ तिसो थम्मी रख भई कोई तेरा मुकुट खोई नीं लओ।REV	3	12	 सै जे जय पाओ तिसो मांह अपणे परमेशर रे मन्दरा च इक खम्बा बनाणां, कने तिस फेरी कदी बाहरा जो नी कडणा; कने मांह अपणे परमेशर रा नांव कने अपणे परमेशर रा नगर मतलब नंवें यरुशलेमा रा नांव, सै जे मेरे परमेशर लाते स्वर्गा परा ते उतरने औला आ, कने अपणां नंवां नांव तिस पर लिखगा।REV	3	13	 तिसरे जे कान हो सै सुणी लो भई आत्मा कलीसियांवां ने क्या बोलां।REV	3	14	 “लौदीकिया रिया कलीसिया रे दूता जो येढ़ा लिख : “सै जे आमीन कने विस्वासा जोगा कने सच्चा गवाह आ, कने परमेशर री सृष्टिया री मूल वजहा ई, सै येढ़ा बोलां भईREV	3	15	 हऊं तेरे कम्मां जो जाणां भई ना तू ठण्डा आ ना तू गर्म आ : भला हुन्दा भई तू ठण्डा या गर्म हुन्दा।REV	3	16	 इस खातर भई तू मिसना आ, कने ना ठण्डा होर ना गर्म, हऊं तिजो अपणे मुँहा च ते उगलणे पर आ।REV	3	17	तु बोलां भई हऊं धनी आ कने धनवान हुई गरा कने मिंजो किसी चीज़ा रा घाटा नीं आ; कने ये नीं जाणदा भई तू अभागा कने बेकार कने कंगाल कने अन्हा कने नंगा आ।REV	3	18	 इस खातर हऊं तिजो सलाह देवां भई अग्गी च सेकी रा सोना मेरे ते मूला च लई ले भई तू धनी हूई जाओ, कने चिट्टे कपड़े लई ले भई पैहनी ने तिजो अपणे नंगे हुणे री शरम नीं हो, कने अपणियां आक्खीं च लाणे खातर सुरमा लैं भई तु देखणे लगो।REV	3	19	 हऊं तिस-तिस ने जे प्रेम करां, तिनां सबीं जो उलाहना सौगी ताड़ना देवा; इस खातर सरगर्म हो कने मन फिरा।REV	3	20	 देख, हऊं दुरुवाजे पर खड़ी ने खटखटावां आ; जे कोई मेरी आवाज सुणी ने खोलगा, तां मांह तिसला अन्दर आई ने तिसने सौगी रोटी खाणी कने तिस मेरे सौगी।REV	3	21	 सै जे जय पाओ मांह तिसो अपणे सौगी अपणे सिंहासना पर बठालणा, तियां जे हऊं जय पाई ने अपणे पिते सौगी तिसरे सिंहासना पर बैठी गया।REV	3	22	 तिसरे जे कान हो सै सुणी लो भई आत्मा कलीसियांवां ने क्या बोलां।REV	4	1	 इनां गल्लां ते बाद तजे मैं नजरां दित्तियां तां क्या देखां भई स्वर्गा च इक दुरुवाजा खूली रा, कने तिसो जे मै पैहले तुरहिया री आवाजा साई अप्पु ने गल्लां करदे सुणया था, सै ई बोलां, “येथी उपरा जो आओ; कने मांह से गल्लां तिजो दसणियां, तिनां रा जे इनां गल्लां ते बाद हुणां जरुरी आ।”REV	4	2	 तालुं ई हऊं आत्मा च आई गया; कने क्या देखां भई इक सिंहासन स्वर्गा च रखी रा, कने तिस सिंहासना पर कोई बेठी रा।REV	4	3	 सै जे तिस पर बैठी रा सै यशब कने माणिक्य साई दिस्सां, कने तिस सिंहासना रे चऊं पासेयां मरकता साई इक मेघधनुष दुस्या रां आ।REV	4	4	 तिस सिंहासना रे चऊं पासेयां चौबी सिंहासन थे; कने इनां सिंहासनां पर चौबी प्राचीन चिट्टे कपड़े पैहनीं ने बैठी रे थे, कने तिनां रे सिरां पर सोने रे मुकुट थे।REV	4	5	 तिस सिंहासना च ते बिजलियाँ कने गड़गड़ाट हुआं ई कने सिंहासणां रे सामणे अग्गी रे सात्त दीऊये बल्लया रां ये,REV	4	6	 कने सिंहासणां रे सामणे मन्नो बिलौरा साई कच्चा रा समुद्र आ। सिंहासणा रे बीचा च कने सिंहासणा रे चऊं पासेयां चार प्राणी थे, तिनां रे अग्गे पिछे आक्खीं ई आक्खीं आं।REV	4	7	 पैहला प्राणी सिंह आ साई आ, कने दुज्जा प्राणी बच्छड़े साई आ, तीज्जे प्राणिये रा मुँह माणुये साई आ, कने चौथा प्राणी उड़दे हुये उकाबा साई आ।REV	4	8	 चऊं प्राणियां रे छे-छे फंग ये, कने चऊं पासेयां कने अन्दर आक्खीं ई आक्खीं आं; कने सै रात-दिन बिना रुके येढ़ा बोलदे रहवांये, “पवित्र, पवित्र, पवित्र प्रभु परमेशर, सर्वशक्तिमान, से जे था कने से जे हया कने से जे अऊणे औला आ।”REV	4	9	 तजे तिनां प्राणी तिसरी सै जे सिंहासना पर बैठी रा, सै जे युगानयुग जीऊंदा आ, महिमा कने आदर कने धन्यवाद करना।REV	4	10	 तां चौबी प्राचीनां सिंहासणा पर बैठणे औले रे सामणे टह्ई जाणां, कने तिसो सै जे युगानयुग जीऊंदा आ तिसो प्रणाम करना; कने तिनां अपणे-अपणे मुकुट सिंहासणा रे सामणे येढ़ा बोलदे हुये रखी देणे,REV	4	11	 “हे आहांरे प्रभु कने परमेशर, तू ई महिमा कने आदर कने सामर्था जोगा आ; कांभई तै ई सब चीज़ां सृजियां कने सै तेरिया ई इच्छा ते थियां कने सृज्जियां गईयां।”REV	5	1	 सै जे सिंहासना पर बैठी रा, मैं तिसरे हथा च इक कताब देखी सै जे अन्दर कने बाहरा खा ते लेखी री थी, कने सै सात्त मोहरां लाई ने बन्द कित्ती गई री थी।REV	5	2	 फेरी मैं इक ताकता औले स्वर्गदूता जो देखया सै जे उच्चिया आवाजा च ये प्रचार करेयां रां था, “इस कताबा रे खोलणे कने इत रियां मोहरां तोड़णे जोगा कुण आ?”REV	5	3	 पर ना स्वर्गा च, ना धरतिया पर, ना धरतिया ते थल्ले कोई तिसा कताबा जो खोलणे या तिसा जो देखणे ई जोगा कोई नीं मिलया।REV	5	4	 तां हऊं फूटी-फूटी ने रोणे लगया, कांभई तिसा कताबा रे खोलणे या तिसा जो देखणे जोगा कोई नीं मिलया।REV	5	5	 इत पर तिनां प्राचीनां च ते इकी मेरने बोलया, “मत रोंदा; देख यहुदा रे गोत्रा रा सै सिंह सै जे दाऊदा रा मूल्ल आ, इसा कताबा जो खोलणे कने इतरियां सत्तां मोहरां तोड़ने खातर जय वन्त हुई रा।”REV	5	6	 तां मैं तिस सिंहासना कने चऊं प्राणियां कने तिनां प्राचीनां रे बीचा च, मन्नो इक बध कित्तीरा मेमना खड़ा देखया। तिसरे सात्त सींग कने सात्त आक्खीं थीयां; ये परमेशर रियां से सात्त आत्मा ई यां सै जे सारिया पृथ्विया पर भेज्जिया गई रियां।REV	5	7	 तिने आई ने तिसरे सज्जे हथा ते सै जे सिंहासना पर बैठी रा था, सै कताबा लई ली।REV	5	8	 तजे तिने कताबा लई ली, तां सै चारो प्राणी कने चौबी प्राचीन तिस मेमने रे सामणे टह्ई गये। तिनां च ते हरेक रे हथा च वीणा कने धूप था, कने सै जे पवित्र लोकां रियां प्राथना ईयाँ, ते भरी रे सोने कटोरे थे।REV	5	9	 सै येढ़ा नंवां गीत गाणे लगे, “ तु इसा कताबा जो लेणे, कने इतरियाँ मोहरां खोलणे जोगा आ; कांभई तैं बध हुई ने अपने लहूये रे हरेक कुल्ल कने भाषा कने लोक कने जातियां च ते परमेशर खातर मूल्ल लई लरा,REV	5	10	 कने तिनां जो आहांरे परमेशर खातर इक राज्य कने याजक बणाया; कने सै धरतिया पर राज्य करांये।”REV	5	11	 तजे मैं देख्या, तां तिस सिंहासना कने तिनां प्राणियां कने तिनां प्राचीनां रे चऊं पासेयां मते सारे स्वर्गदूतां री आवाज़ सुणीं, तिनांरी गिणती जे लखां कने करोड़ां री थी,REV	5	12	 कने सै उच्चिया आवाज़ च बोलां थे, “बध कित्तीरा मेमना ई सामर्थ कने धन कने ज्ञान कने शक्ति कने आदर कने महिमा कने धन्यावादा रे जोगा आ!”REV	5	13	 फेरी मैं स्वर्गा च कने पृथ्विया पर कने पृथ्विया रे थल्ले कने समुद्रा रियां सब सृजी रियां चीज़ां जो, कने सब किछ सै जे तिस चा, येढ़ा बोलदे सुणेया, “सै जे सिंहासना पर बैठी रा तिसरा कने मेमने रा धन्यवाद कने आदर कने महिमा कने राज्य युगानयुग रओ!”REV	5	14	 कने चऊं प्राणियें आमीन बोली, कने प्राचीनें टह्ई ने मथाटेकेया।REV	6	1	 फेरी मैं देख्या भई मेमने तिनां सत्तां मोहरां च ते इकी जो खोलया; कने तिनां चउं प्राणियां च ते इकी रा गर्जना साई आवाज़ सुणी, “आओ!”REV	6	2	 मैं नज़रां कित्तीयां, कने देखो, इक चिट्टा घोड़ा आ, कने तिसरा सवार धनुषा सौगी आ; कने तिसो इक मुकुट दित्या गया कने सै जय-कार करदा हुआ निकलया भई होर भी जय पाई लो।REV	6	3	 तजे तिनें दुज्जी मोहर खोली तां मैं दुज्जे प्राणिये जो येढ़ा बोलदे सुणेया, “आओ!”REV	6	4	 फेरी इक होर घोड़ा निकलया सै जे लाला रंगा रा था; तिसरे सवारा जो ये अधिकार दित्या गया भई पृथ्विया परा ते मेल-मलापा जो चक्की लो, ताकि लोक इकी दुज्जे जो बड्ही दो; कने तिसो इक बड्डी तलवार दित्ती गई।REV	6	5	 तजे तिनें तीज्जी मोहर खोली तां मैं तीज्जे प्राणिये जो येढ़ा बोलदे सुणेया, “आओ!”  मैं नज़रां कित्तीयां, कने देखो, इक काला घोड़ा आ, कने तिसरे सवारा रे हथा च इक तक्कड़ी ई;REV	6	6	 कने मैं तिनां चऊं प्राणियां रे बीचा च ते इक आवाज येड़ी सुणी, “दिनार रा शेर कणक, कने दिनारा तिन्न सेर जौ, पर तेल कने दाखरसा री नुक्सान नीं करना।”REV	6	7	 तजे तिनें चौथी मोहर खोली तां मैं चौथे प्राणिये जो येढ़ा बोलदे सुणेया, “आओ!”REV	6	8	 मैं नज़रां कित्तीयां, कने देखो, इक पीऊला जेया घोड़ा आ, कने तिसरे सवारा रा नांव मौत आ, कने अधोलोक तिसरे पिछे-पिछे आ; कने तिनां जो धरतिया रे चौथे हिस्से पर ये अधिकार दित्या गया, भई तलवार, अकाल, कने मरी, धरतिया रे वन पशुआं रे द्वारा लोकां जो मारी दो।REV	6	9	 तजे तिनें पँजवीं मोहर खोली तां, मैं वेदिया रे थल्ले तिनांरे प्राणां जो देखया सै जे परमेशर रे वचनां रिया वजहा ते कने तिसा गवाई या रिया वजहा ते सै जे तिने दित्ती थी बध कित्ते गये थे।REV	6	10	 तिनें बड्डिया आवाजा च बोलया, “हे स्वामी, हे पवित्र कने सत्य; तू कदूआं तका न्याय नीं करगा? कने धरतिया रे रैहणे औलेयां ते आहांरे लहूये रा बदला कदुआं तका नीं लेंगा?REV	6	11	 तिनां च ते हरेक जो चिट्टा कपड़ा दित्या गया, कने तिनां ने बोलया गया भई थोड़िया देरा तका रमान करा, तदुंआ तका जे तुहां रे सौगी औले दास कने भाई सै जे तुहां साई बध हुणे औले ये तिनां री भी गिणती पूरी नीं हुई लो।REV	6	12	 तजे तिनें छेवीं मोहर खोली तां, मैं देखया भई इक बड्‍डा हिलण हुआ, कने सुरज कम्बला साई काला कने पूरा चन्द्रमा लहूये साई हुई गया।REV	6	13	 आकाशा ते तारे पृथ्विया पर ईयां टिकी गये तियां जे मतिया नेहरिया ते हिल्ली ने अंजीरा रे डाला च ते कच्चे फल झड़ांये।REV	6	14	 आकाश इकी खा खिसकी गया तियां जे पत्ता लपेटणे ते खिसकी जां; कने हरेक पहाड़, कने टापु अपणिया-अपणिया जगहा ते खिसकी गे।REV	6	15	 तजे पृथ्विया रे राजा, कने प्रधान,कने सरदार, कने धनवान कने सामर्थी लोक, कने हरेक दास कने हरेक स्वतन्त्र पहाड़ा रेयां टोह्डां च पत्थरां हेठ लुखी गये,REV	6	16	 कने पहाड़ कने टरेयाँ ने बोलणे लगे, “आहां परा टिरी जावा; कने आहां जो तिसरे मुँहा ते सै जे सिंहासना पर बैठी रा, कने मेमने रे प्रकोपा ले लुखुवाई लो।REV	6	17	 कांभई तिनां रे प्रकोपा रा खतरनाक दिन आई गरा, हुण कुण ठेहरी सकां?”REV	7	1	 इसते बाद मैं पृथ्विया रे चऊं कोणेयां पर स्वर्गदूत खड़े देखे। सै पृथ्विया रियां चऊं हवां जो थम्मी रे थे ताकि पृथ्वी या समुद्र या किसी डाला पर हवा नीं चलो।REV	7	2	 फेरी मैं इक होर स्वर्गदूतां जो जीऊंदे परमेशर री मोहर लई ने पूर्वा खाते उपर खा आऊंदे देखया; तिनें तिनां चऊं स्वर्गदुतां ने तिनॉ जे पृथ्वी कने समुद्रा रा नुक्सान रा अधिकार दित्या गया था, उच्चिया आवाजा च बोलया,REV	7	3	 “तदुआं तका जे अहें अपणे परमेशर रे दासां रे मत्थे पर मोहर नीं लाई लईये, तदुआं तका पृथ्वी कने समुद्र कने डालां जो नुक्सान नीं पुजुआणां।”REV	7	4	 तिनां पर जे मोहर लाई ती मैं तिनां री गिणती सुणी, मतलब इस्राएला रियां सन्तानां रे सबीं गोत्रां च ते इक लाख चौत्तुआली हज़ार पर मोहर लाई गई :REV	7	5	 यहूदा रे गोता च ते बाराह हज़ार पर मोहर लाई गई; रूबेना रे गोता च ते बाराह हज़ार पर मोहर लाई गई, गादा रे गोता च ते बाराह हज़ार पर मोहर लाई गई,REV	7	6	 आशेरा रे गोता च ते बाराह हज़ार पर मोहर लाई गई, नपताली रे गोता च ते बाराह हज़ार पर मोहर लाई गई, मनश्शिह रे गोता च ते बाराह हज़ार पर मोहर लाई गई,REV	7	7	 शमौना रे गोता च ते बाराह हज़ार पर मोहर लाई गई, लेवी रे गोता च ते बाराह हज़ार पर मोहर लाई गई, इस्साकार रे गोता च ते बाराह हज़ार पर मोहर लाई गई,REV	7	8	 जबूलूना रे गोता च ते बाराह हज़ार पर मोहर लाई गई, यूसुफ रे गोता च ते बाराह हज़ार पर मोहर लाई गई, कने बिन्यामीना रे गोता च ते बाराह हज़ार पर मोहर लाई गई।REV	7	9	 इसते बाद मैं देखया, कने देखो, हरेक जाति कने कुल कने लोक कने भाषा च ते इक बड्डी भीड़, तिसॉ जे कोई गिणी नीं सकदा था, चिट्टे कपड़े पैहनीं ने कने अपणेयां हथां च खजुरा रियां डालियां लई ने सिंहासना रे सामणे कने मेमने रे सामणे खड़ी री,REV	7	10	 कने उच्चिया आवाज़ च बोलया रां ये, “उध्दारा खातर आहांरे परमेशर रा, सै जे सिंहासना पर बैठी रा, कने मेमने रा जय-जय कार हो!”REV	7	11	 कने सारे स्वर्गदूत तिस सिंहासना कने प्राचीनां कने चऊं प्राणियां रे चऊं पासेयां खड़ी रे; फेरी से सिंहासना रे सामणे मुँहा रे भार टह्ई गये कने परमेशर जो दण्डवत करी ने बोलया,REV	7	12	 “आमीन! आहांरे परमेशर री स्तुति कने महिमा कने ज्ञान कने धन्यवाद कने आदर कने सामर्थ कने शक्ति युगानयुग बणी री रहो। आमीन!”REV	7	13	 इस पर प्राचीनां च ते इकी मेरने बोलया, “ये सफेद कपड़े पैहनी ने कुण ये? कने कित्ती ते आई रे?”REV	7	14	 मैं तिसने बोलया, “हे स्वामी, तू ई जाणां।” तिने मेरने बोलया, “ये सै ई हये, सै जे तिस महा क्लेशा च ते निकली ने आई रे; इनें अपणे-अपणे कपड़े मेम्ने रे लहूये धोई ने चिट्टे कित्ती रे।REV	7	15	 इस वजहा ते ये परमेशर रे सिंहासना रे सामणे, कने तिसरे मन्दरा च दिन रात तिसरी सेवा करांये, कने सै जे सिंहासना पर बैठी रा, तिस तिनां परा अपणे तम्बू ताणना।REV	7	16	 तिनां फेरी भुखे कने प्यासे नीं हुणां; कने नां तिनां परा धूपा, नां कोई सेक लगणां।REV	7	17	 कांभई मेमना सै जे सिंहासना रे बीच आ तिनांरी रखवाली करगा, कने तिनां जीवना औले पाणिये रे सोते ला लई जाया करगा; कने परमेशर तिनांरी आक्खी ते सारे आँसु पूंजी देणे।REV	8	1	 तजे तिनें दुज्जी मोहर खोली, तां स्वर्गा च अध्धे तका सन्नाटा छाई गया।REV	8	2	 तां मैं तिनां सत्तां स्वर्गदूतां जो देखया सै जे परमेशर रे सामणे खड़े रहवांये, कने तिनां जो सात्त तुरहियां दित्तियाँ।REV	8	3	 फेरी इक होर स्वर्गदूत सोने रा धूप दान लई ने आया, कने वेदिया रे नेड़े खड़ा हुआ; कने तिसो बोहत धूप दित्या गया भई सब पवित्र लोकां रिया प्राथना सौगी सोने री तिसा वेदिया पर, सै जे सिंहासना रे सामणे ई चढाओ।REV	8	4	 तिस धूपा रा धुआँ पवित्र लोकां रिया प्राथना सौगी स्वर्गदूतां हथां ते परमेशर रे सामणे पुज्जी गया।REV	8	5	 तां स्वर्गदूते धूप दान लई ने तिस च वेदिया री आग्ग भरी कने पृथ्विया पर सट्टी ती; कने गड़गड़ाहट कने आवाज़ कने बिजलियाँ कने भूकम्प हूणे लगे।REV	8	6	 तां सै सात्त स्वर्गदूत तिनां ले जे सात्त तुरहियां थियां तिनॉ बजाणे जो तैयार हुये।REV	8	7	 पैहले स्वर्गदूते तुरही बजाई, कने लहू मिली री आह्ण कने आग्ग पैदा हुई, कने धरतिया पर सट्टी गई; कने पृथ्विया री इक तिहाई फूखी गई, कने डालां री इक तिहाई फूखी गई, कने सारा घा भी फूखी गया।REV	8	8	दुज्जे स्वर्गदूते तुरही बजाई, तां मन्नो आग्गी साई जलदा हुआ इक बड्डा पहाड़ समुद्रा च पई गया; कने समुद्रा रा इक तिहाई लहू बणी गया,REV	8	9	 कने समुद्रा रे इक तिहाई हिस्से रे सारे प्राणी मरी गये, कने इक तिहाई जहाज नष्ट हुई गये।REV	8	10	 तीज्जे स्वर्गदूते तुरही बजाई, कने इक बड्डा तारा सै जे मशाला साई जलया रां था स्वर्गा ते टुटेया, कने नदियां रे इक तिहाई हिस्से पर कने पाणिये रे सरोतां पर पई गया।REV	8	11	 कने तारे रा नांव नागदौना था; कने इक तिहाई पाणी नागदौने साई कऊड़ा हुई गया, कने मते सारे माणुं तिस पाणिये रे कऊड़े हुणे पर मरी गये।REV	8	12	 चौथे स्वर्गदूते तुरही बजाई, कने सूरजा रा तीज्जा हिस्सा, कने चन्द्रमे रा तीज्जा हिस्सा कने तारेयाँ रे तीज्जे हिस्से पर मसीबत आई, येथी तका भई तिनां रा इक तिहाई हिस्सा नेहरा हुई गया कने दिनां री इक तिहाई च उज्जियाला नीं रेहया, कने तियां ई राती च भी।REV	8	13	 तजे मैं फेरी देखया तं आकाशा च इकी उकाबा जो उड़दे कने उच्चिया आवाज़ा च येढ़ा बोलदे सुणेया, “इनां तीन्नां स्वर्गदूतां री तुरहिया रियां आवाज़ा रिया वजहा ते, तिनांरा बजणां जे अजें रेंहदा आ, पृथ्विया पर रैहणे औलेयां पर हाय, हय, हाय!”REV	9	1	पंजवें स्वर्गदूते तुरही बजाई, तां मैं स्वर्गा ते धरतिया परा इक तारा टिरदा देख्या, कने तिसो अथाह कुण्डा रियां चाबियां दित्तियाँ गईयाँ।REV	9	2	 तिने अथाह कुण्डा जो खोलया, कने कुण्डा च ते बड्डिया भट्ठिया साई धुआँ निकलेया, कने कुण्डा रे धुयें ते सुरज कने हवा नेहरी हुई गई।REV	9	3	 तिस धुयें च ते धरतिया परा टिड्डियाँ निकलियां कने तिनां जो बिच्छुये साई ताकत दित्ती गई।REV	9	4	 तिनां ने बोलया गया भई ना धरतिया रे घा जो, ना किसी हरीया लिया जो, ना किसी डाला जो नुक्सान पुजुआओ, सिर्फ तिनां माणुआं जो नुक्सान पुजुआओ तिनां रे मथे पर जे परमेशर री मोहर नीं।REV	9	5	 तिनां जो लोकां जो मारने रा नीं पर पंजाँ महीनेयाँ तका दुःख देणे रा अधिकार दित्या गया : कने तिनांरी पीढ़ येड़ी थी तेड़ी जे बिच्छुये रे ढंक मारने ते हुआंई।REV	9	6	 तिनां दिनां च माणुआं मौता जो टोलणा पर तिसा नीं मिलणा; कने मरने री इच्छा करनी, पर मौता तिनां ते नठी जाणां।REV	9	7	 तिनां टिड्डियाँ रा आकार लड़ाईया खातर तैयार कित्ती रे घोड़ेयां साई था।REV	9	8	 तिनां रे बाल जनानां रे बालां साई कने दान्द शेरां रे दन्दां साई थे।REV	9	9	 तिनें लोहे साई झिलम पैहनी री थी तिनांरे फंगां री आवाज येड़ी थी तेड़ी जे रथां कने मत्तेयां घोड़ेयाँ री हुआंई सै जे लड़ाईया च दौड़ांये।REV	9	10	 तिनां री फूंटी बिच्छुआं साई थी कने तिनां च ढंक थे, कने तिनां जो पंजाँ महीनेयां तका माणुआं जो दुःख पुजुआणे री सै जे ताकत मिली री थी सै तिनां रिया फूंटीया च थी।REV	9	11	 अथाह कुण्डा रा दूत तिनां पर राजा था; तिसरा नांव इब्रानिया च अबद्योन, कने यूनानी च अपुल्लयोन आ।REV	9	12	 पैहली विपत्ती तां बीत्ती गई, देखो, हुण इसते बाद दो विपत्तियाँ होर आऊने आऊलियां ई यां।REV	9	13	 तजे छेवें स्वर्गदूते तुरही बजाई, तां सोने रिया वेदिया जो सै जे परमेशर रे सामणे ई तिसरेयां सींगां च ते मैं येड़ी आवाज सुणी,REV	9	14	 मन्नो कोई छेवें स्वर्गदूता ने, तिसले जे तुरही थी, बोलया रां, “तिनां चऊं स्वर्गदूतां जो सै जे बड्डिया नदिया फुराता ले बन्नी रे, खोली दे।”REV	9	15	 सै चारों दूत खोली दित्ते गये सै जे तिसा घड़िया, कने दिनां, कने महीनेयां, कने सालां खातर माणुआं री इक तिहाई जो मारी देणे तैयार कित्ते गई रे थे।REV	9	16	 तिनां री फौजां रे सवारां री गिणती बीह करोड़ थी; मैं तिनां री गिणती सुणी।REV	9	17	 मिंजो इस दर्शना च घोड़े कने तिनां रे येड़े सवार दुस्से तिनां रियां झिलमां जे अग्गी, कने धुयें, कने गन्धक साई थीयां, कने तिनां घोड़ेयां रे सिर शेरां रे सिरां साई थे; कने तिनां रे मुँहा ते आग्ग, धुआं कने गन्धक निकलां थे।REV	9	18	 इनां तिनां महामारियां मतलब आग्ग कने धुआँ कने गन्धका ते, सै जे तिनां रे मुँहां ते निकलां थे माणुआं री इक तिहाई मारी दित्ते गये।REV	9	19	 कांभई तिनां घोड़ेयां री सामर्थ तिनांरे मुँहा कने तिनां रिया फूंटीया च थी; इस खातर भई तिनांरियां फूंटीयां सप्पां साई थियां कने तिनां फूंटीयां रे सिर भी थे कने इनां ते ई सै पीड़ देवां थे।REV	9	20	 बाकी माणुआं ते सै जे तिनां मरियां ते नीं मरे थे, अपणेयां हथां रे कम्मां ते मन फिराया, भई दुष्टात्मावां री, कने सोने कने चाँदीये कने पीतला कने पत्थरां कने लकड़ां रियां मूर्तियां री पूजा नी करो सै जे नां देखी, नां सुणी, नां चली सकांईयां;REV	9	21	 कने सै जे खून, कने टोणां, कने व्यभिचार, कने चोरी तिनें कित्ती थी, तिनां ते मन नीं फिराया।REV	10	1	 फेरी मैं इक होर ताकता औले स्वर्गदूता जो बदला जो ओडी ने स्वर्गा ते उतरदे देखया। तिसरे सिरा पर मेघधनुष था। तिसरा मुँह सुरजा साई कने पैर अग्गी रे खम्बे साई थे।REV	10	2	 तिसरे हथा च इक छोटी जी खुलीरी कताब थी। तिने अपणे सज्जा पैर समुद्रा पर कने खब्बा धरतिया पर रखया,REV	10	3	 कने इतनिया मत्तिया आवाज़ा च रड़ाया, तेड़ा जे सिंह गर्जां; कने तजे सै रड़ाया तां गर्जणे रियां सात्त आवाज़ां सुणीयां।REV	10	4	 तजे सतों गर्जणां रियां आवाज़ां सुणीं चुकियां, तां हऊं लिखणे जो ई था, पर मैं स्वर्गा ते ये आवाज़ सुणी, “सै जे गल्लां गर्जणां रे तिनां सत्तां आवाज़ां च सुणी री तिनां जो लखुवाई ने रख, कने मत लिखदा।”REV	10	5	 तिस स्वर्गदूता जो जे मैं समुद्रा कने धरतिया पर खड़ी रे देखया था, तिनें अपणा सज्जा हाथ स्वर्गा खा चकेया,REV	10	6	 कने सै जे युगानयुग जीऊंदा आ, कने तिने जे स्वर्गा जो कने जो किछ तिस चा, कने धरतिया जो कने जो किछ तिस पर आ, कने समुद्रा जो कने जो किछ तिस चा, सृज्जेया, तिसरी कसम खाई ने बोलया, “हुण तां होर बेर नीं हुणीं।REV	10	7	 पर सतवें स्वर्गदूता रे तुरही बजाणे पर हुणे आऊलिया आवाज़ा रे दिनां च परमेशरा री गुप्त मना री इच्छा तिस सुसमाचारा रे मताबक सै जे तिने अपणे दास भविष्यवक्तावां जो दित्या, पूरा हुणां।”REV	10	8	 तिसा आवाज़ा जो सै जे मैं स्वर्गा ते बोलदे सुणी थी, सै फेरी मेरने सौगी गल्लां करने लगया।” जा, सै जे स्वर्गदूत समुद्र कने धरतिया पर खड़ी रा, तिसरे हथा ते कताब लई ले।”REV	10	9	 मैं स्वर्गदूता ले नेड़े जाई ने बोलया, “इसा छोटिया कताबा मिंजो दई दे।” तिने मेरने बोलया, “लै, इसा खाई ले; इसा तेरा पेट कऊड़ा तां करना, पर तेरे मुँहां च शेहता साई मिठी लगणी।”REV	10	10	 इस खातर मैं सै छोटी कताब तिस स्वर्गदूता रे हथा ते लई ने खाई ली। सै मेरे मुँहां च शेहता साई मिठी लगी, पर तजे हउं तिसा जो खाई गया तां मेरा पेट कऊड़ा हुई गया।REV	10	11	 तां मेरने येढ़ा बोलया गया, “तिजो मत्तेयां लोकां, कने जातियां, कने भाषावां कने राजेयां रे बारे च फेरी भविष्यवाणी करनी पौणी।”REV	11	1	 फेरी मिंजो नापणे खातर इक सरकण्डा दित्या गया, कने किन्निये बोलया, “उठ, परमेशरा रे मन्दरा कने वेदिया, कने तिस च भक्ति करने औलेयां जो नापी ले।REV	11	2	 पर मन्दरा रे बाहरा रे अंगणा जो छड्डी देयां; तिसो मत नापदा कांभई सै अन्यजातियां जो दित्या गईरा, कने तिनां पवित्र नगरा जो बतालियां महीनेयां तका रौंदणां।REV	11	3	 मांह अपणेयां दुईं गवाहं जो ये अधिकार देणा भई टाट ओडी ने इक हज़ार दो सौ साठ दिनां तका भविष्यवाणी करा।REV	11	4	 ये सै ई जैतुना रे दो डाल कने दो दिऊटां ईयां। सै जे धरतिया रे प्रभुये रे सामणे खड़े रह्वांये।REV	11	5	 जे कोई तिनां जो नुक्सान पजुवाणां चाह्ओ, तां तिनांरे मुँहां ते आग्ग निकली ने तिनांरे बैरियां जो भस्म करी देवांई, कने जे कोई तिनां जो नुक्सान पजुवाणां चाह्ंगा, तां इसा ई रीतिया ते मारी दित्या जांगा।REV	11	6	 तिनां जो अधिकार आ भई आकाशा जो बन्द करो, भई तिनांरी भविष्यवाणियां रे दिनां च बरखा नी बरहो; कने तिनां जो सारे पाणिये पर अधिकार आ भई तिसो लहू बणाओ, कने तजे कदी चाह्ओ तालु-तालु धरतिया पर हर किस्मा री विपती लयाओ।REV	11	7	 तजे सै अपणी गवाई दई चुकगे, तां सै पशु सै जे अथाह कुण्डा च ते निकलगा, तिस तिनां ने लड़ी ने तिनां जो जीतणा कने तिनां जो मारी देणां।REV	11	8	 तिनां रियां लाह्शी तिस बड्डे नगरा रे चौका च पईयां रियां रैहणियां, सै जे आत्मिक तौरा च सदोम कने मिश्र केहलावां, तेथी जे तिनां रा प्रभु भी क्रुसा पर चढाया गया।REV	11	9	 सब लोक कने कूल़ा कने भाषावां कने जातियां रे लोकां तिनां रियां लाह्शां जो साढे तिनां दिनां तका देखदे रैहणां, कने तिनां रियां लाहशीं जो कब्रा च नी रखणे देणां।REV	11	10	 धरतिया रे रैहणे औलेयां तिनांरे मरने ते खुश हुणां, कने इकी दुज्जे ला तोफे भेजणे, कांभई इनें दुईं भविष्यवक्तावें धरतिया रे रैहणे औलेयां जो सताया था।REV	11	11	 पर साढे तिनां दिनां ते बाद परमेशरा खा ते जीवना रा शाह तिनां च पई जाणा। कने तिनां अपणे पैरां रे भार खड़े हुई जाणां, कने तिनां रे देखणे औलेयां पर मता डर छाई जाणां।REV	11	12	 तां तिनां जो स्वर्गा ते इक बड्डी हाक सुणीं, “येथी ऊपरा जो आवा!” ये सुणी ने सै बदलां पर सवार हुई ने अपणे बैरियां रे देखदे-देखदे स्वर्गा परा चढ़ीगे।REV	11	13	 फेरी तिसा ई घड़िया इक बड्डा हिलण हुआ, कने नगरा रा दसवां हिस्सा टिरी गया; कने तिस हिलणा ते सात्त हज़ार माणु मरी गये, कने बाकी डरी गये कने स्वर्गा रे परमेशरा री महीमा कित्ती।REV	11	14	 दुज्जी विपत्ती बीती गई; देखो तीज्जी विपत्ती छोड़े औणे औली।REV	11	15	 तजे सतवें दूते तरही बजाई, तां स्वर्गा रे बारे च बड़ी-बड़ी आवाज़ां हुणे लगियां; “जगता रा राज्य आहांरे प्रभुये रा कने तिसरे मसीह रा हुई गया। कने तिस युगानयुग राज्य करना।”REV	11	16	 तजे चौबी के चौबी प्राचीन सै जे परमेशरा रे सामणे अपणे-अपणे सिंहासना पर बैठे थे, मुँहा रे भार पई ने परमेशरा जो दण्डवत करी नेREV	11	17	 येढ़ा बोलणे लगे, “हे सर्वशक्तिमान प्रभु परमेशर, सै जे हया कने सै जे था, अहें तेरा धन्यावाद करांये भई तै अपणिया बड़िया सामर्था जो कम्मा च लयाई ने राज्य कित्ती रा।REV	11	18	जातियें गुस्सा कित्तया, पर तेरा प्रकोप आई गया, कने सै बगत आई पुजया भई मरीरेयां रा न्याय कित्या जाओ, कने तेरे दास भविष्यवक्तावां कने पवित्र लोकां जो कने तिनां छोटे-बड्डेयां जो सै जे तेरे नांवां ते डरांये बदला दित्या जाओ, कने धरतिया रे बगाड़ने औले नाश कित्ते जाओ।”REV	11	19	 तां परमेशरा रा सै जे मन्दर स्वर्गा च आ सै खोलया गया, कने तिसरे मन्दरा च तिसरिया वाचा रा सन्दूक दुस्सया; कने बिजलियाँ कने आवाज़ां कने गर्जणां कने हिलण हुये कने मती आण पई।REV	12	1	 फेरी स्वर्गा च इक बड़ा नसाण दुस्सया, मतलब इक जनाना तिसे जे सुरज ओडी रा था, कने चाँद तिसा रे पैरां हेठ था, कने तिसारे सिरा पर बारहां तारेयाँ रा मुकुट था।REV	12	2	सै भाहरथी हुई, कने रड़ावां थी, कांभई जमणे रिया पीड़ां च थी।REV	12	3	 इक होर नशाण स्वर्गा च दुस्सया; कने देखो इक बड़ा लाल अजगर था, तिसरे जे सात्त सिर कने दस्स सींग थे, कने तिसरे सिरां पर सात्त राज मुकुट थे।REV	12	4	 तिसरिया फूंटिया ते आकाशा रे यां तारेयां रा इक तिहाई हिस्सा खंजोई ने धरतिया परा सटोई गया। सै अजगर तिसा जनाना ने सामणे सै जे जणने औली थी, खड़ा हुआ भई तजे सै बच्चे जो जणो तां तिस बच्चे जो खाई जाओ।REV	12	5	 तिसे बालक जणेया सै जे लोहे रा राजदण्ड लई ने सबीं जतियां पर राज्य करने पर था, कने सै बच्चा इक दम परमेशर ले कने तिसरे सिंहासणा ला चक्की ने पुजुवाई तया गया;REV	12	6	 कने सै जनाना तिस जंगला जो नठी गई तेथी जे परमेशर रिया तरफा ते तिसा खातर इक जगा तैयार कित्ती गई थी भई तेथी सै बारहा सौ साठ दिनां तका पाली जाओ।REV	12	7	 फेरी स्वर्गा च लड़ाई हुई, मिकाल कने तिसरे स्वर्गदूत अजगरा ने लड़ने जो निकले; कने अजगर कने तिसरे दूत तिसने लड़े,REV	12	8	 पर प्रबल नीं हुये, कने स्वर्गा च तिनां खातर फेरी जगा नीं रई।REV	12	9	 तां सै बड्डा अजगर, मतलब सै ई पुराणा साप्प तिसो जे इबलीस कने शैतान बोलांये कने सारे संसारा रा भरमाणे औला, धरतिया परा सट्टी तया गया, कने तिसरे दूत तिसने सौगी सट्टी ते गये।REV	12	10	 फेरी मैं स्वर्गा ते ये बड़ी आवाज़ आऊंदी सुणीं, “हुण आहांरे परमेशर रा उध्दार कने सामर्थ कने राज्य कने तिसरे मसीह रा अधिकार प्रगट हुई रा, कांभई आहांरे भाईयां परा दोष लाणे औला, सै जे रात-दिन आहांरे परमेशर रे सामणे तिनां परा दोष लांदा रह्वां था सट्टी तया गईरा।REV	12	11	 सै मेम्ने रे लहूये रिया वजहा ते कने अपणिया गवाईया रेयां वचनां रिया वजहा ते तिस परा जयवन्त हुये, कने तिनें अपणेयां प्राणां जो प्यारा नीं जाणया, येथी तका भई मौत भी सई ली।REV	12	12	 इस वजहा ते हे स्वर्गो कने तिनां च रैहणे औलेयो, मगन हुआ; हे धरती, कने समुद्र, तुहां परा हाय! कांभई शैतान बड़े गुस्से सौगी तुहां ले उतरी आई रा, कांभई जाणां भई तिसरा थोड़ा ई वगत बाकी आ।REV	12	13	 हुण अजगरे देखया भई हऊं धरतिया परा टराई तरा, तां सै जनाना जो तिसे जे बालक जणेया था, सताया।REV	12	14	 पर तिसा जनाना जो बड़े ऊकाबा रे दो फंग दित्ते गये भई सपा रे सामणे ते उड़ी ने जंगला रिया तिसा जगा पुज्जी जाओ, तेथी जे इक वगत कने वक्तां, कने अद्धे वक्ता तका पाली जाओ।REV	12	15	 कने सप्पे तिसा जनाना रे पिछे अपणे मुँहा ते नदिया साई पाणी बगाया भई तिसा जो इसा नदिया च ड़हाई दो।REV	12	16	 पर धरतिये तिसा जनाना री मद्द कित्ती, कने अपणां मुँह खोली ने तिसा नदिया जो सै जे अजगरे अपणे मुँहा ते बगाई थी पी लेया।REV	12	17	 तां अजगर जनानां पर गुस्से हुआ, कने तिसा रियां बाकी औलादां ते, सै जे परमेशर रे हुक्मा जो मनदे कने यीशुये री गवाई देणे पर पक्के ये, लड़ने जो गया। कने सै समुद्रा रिया रेता पर जाई ने खड़ी गया।REV	13	1	 तां मैं इकी पशुये जो समुद्रा च ते निकलदे देखया, तिसरे दस्स सींग कने सात्त सिर थे, तिसरेयां सींगां पर दस्स राजमुकुट, कने तिसरेयां सिरां पर परमेशर रे निन्दा रे नांव लिखी रे थे।REV	13	2	 सै जे पशु मैं देखेया सै चीते साई था; कने तिसरे पैर भालुये साई, कने मुँह शेरा साई था। तिने अजगरे अपणी सामर्थ कने अपणा सिंहासन कने बड़ा अधिकार तिसो दई तया।REV	13	3	 मैं तिसरे सिरां च ते इकी पर इतना भारी जख्म लगी रा देखया मन्नो सै मरने ई औला आ, फेरी तिसरा प्राण लेणे औला जख्म खरा हुई गया, कने सारी धरतियां रे लोक तिस पशुये र पीछे-पीछे हैरानी जतांदे चले।REV	13	4	 लोकें अजगरा री पूजा कित्ती, कांभई तिने पशुये जो अपणा अधिकार दई तया, कने येढ़ा बोली ने पशुये री पूजा कित्ती, “इस पशुये साई कुण आ? कुण इसने लड़ी सकां?”REV	13	5	 बड्डे बोल बोलणे कने निन्दा करने खातर तिसो इक मुँह दित्या गया, कने तिसो बतालियाँ महीनेयां तका काम्म करने रा अधिकार दित्या गया।REV	13	6	 तिनें परमेशर री निन्दा करने खातर मुँह खोलया भई तिसरे नांवां कने तिसरे तम्बुये री मतलब स्वर्गा च रैहणे औलेयां री निन्दा करो।REV	13	7	 तिसो ये भी अधिकार दित्या गया भई पवित्र लोकां ने लड़ो कने तिनां पर जय पाओ, तिसो हरेक कुल कने लोकां कने भाषा कने जातियां पर अधिकार दित्या गया।REV	13	8	 धरतिया रे सबीं रैहणे औलेया तिनांरे नांव जे मेम्ने रिया जीवना रिया कताबा च नीं लिखी रे थे सै जे जगता रिया उत्पतिया रे वक्ता ते घात हुई रा, तिस पशुये री पूजा करगे।REV	13	9	 तिसरे जे कान हो सै सुणी लो।REV	13	10	 तिस जै कैद हुणां तिस कैद हुई ने ई रैहणां; सै जे तलवारा ने मारगा, जरुरी आ भई सै तलवारा ने मारया जांगा। पवित्र लोकां रा धीरज कने विश्वास इस ची आ।REV	13	11	 फेरी मैं इक होरी पशुये जो धरतिया च ते निकलदे देखया, तिसरे मेम्ने साई दो सींग थे, कने सै अजगरा साई बोलां था।REV	13	12	 सै तिस पैहले पशुये रा अधिकार तिसरे सामणे कम्मा च लयावां था; कने धरती कने तिसरे रैहणे औलेयां ते तिस पैहले पशुये री, तिसरा जे प्राण घातक जख्म ठीक हुई गया था, पूजा करांवां था।REV	13	13	 सै बड़े-बड़े नशाण दस्सां था, येथी तका भई माणुआं रे सामणे आकाशा ते धरतिया परा आग्ग बरसाई देवां था।REV	13	14	 तिनां नशाणां रिया वजहा ते, तिना जे सै तिस पशुये रे सामणे दसणे रा अधिकार तिसो दित्या गया था, सै धरतिया पर रैहणे औलेयां जो भरमावां था कने धरतिया रे रेहणे औलेयां ने बोलां था भई तिस पशुये जो जे तलवार लगी री थी सै जीऊंदा हुई गरा, तिसरी मूर्ती बणावा।REV	13	15	 तिसो तिस पशुये रिया मूर्तिया च प्राण पाणे रा अधिकार दित्या गया भई पशुये री मूर्ती बोलणे लगो, कने तितने लोक जे तिस पशुये रिया मूर्तिया री पूजा नीं करो, तिनां जो मुरुवाई दो।REV	13	16	 तिने छोटेयां-बड्डेयां, धनीयां-कंगालां, स्वतन्त्रां-दासां सबीं रे सज्जे हथा या तिनांरे मथे पर इक-इक छाप लुआई ती,REV	13	17	 भई तिसो छड्डी ने तिस पर जे छाप मतलब तिस पशुये रा नांव या अंक हो, होर किसी किस्मा रा लेणे-देण नीं करी सको।REV	13	18	 ज्ञान इस ची आ : तिसो जे बुद्धी हो सै तिस पशुये रा अंक जोड़ी लो कांभई सै माणुये रा अंक आ, कने तिसरा अंक छे सौ छयाह्ट आ।REV	14	1	 फेरी मैं नजरां कित्तियां, फेरी देखो, सै मेम्ना सियोन पहाड़ा पर खड़ी रा कने तिसने सौगी इक लाख चुतुवाली हज़ार जन थे, तिनां रे मथे पर तिसरा कने तिसरे पिते रा नांव लिखी रा।REV	14	2	 कने स्वर्गा च मिंजो इक येड़ी आवाज़ सुणी सै जे पाणीये रे मत्तेयां झरनेयां कने बड्डिया गर्जना साई आवाज थी, कने सै जे आवाज मैं सुणी सै येड़ी थी मन्नो वीणा बजाणे औले वीणा बजाया करदे हो।REV	14	3	 सै सिंहासना रे सामणे कने चऊं प्राणियां कने प्राचीनां रे सामणे इक नंवां गीत गाया करां थे। तिनां इक लाख चुतुवाली हज़ार जनां जो छड्डी ने, सै जे धरतिया ते मूल लई रे थे, कोई सै गीत नीं सीखी सकदा था।REV	14	4	 ये सै ये सै जे जनाना ने सौगी अशुध्द नी हुये, पर कुवारे ये; ये सै ई ये भई तेथी कित्ती ने मेम्ना जांवां, सै तिसरे पीछे आई जांये; ये तां परमेशर खातर पैहले फल हुणे खातर माणुआं च ते मूल लित्ते गई रे।REV	14	5	 तिनां रे मुँहा ते जे कदी झूठ नीं निकलदा था, सै निर्दोष ये।REV	14	6	 फेरी मैं इक होर स्वर्गदूता जो आकाशा रे बीच उड़दे हुये देखया, तिसते जे धरतिया परा रे रैहणे औलेयां री हरेक जाति, कने कूल, कने भाषा, कने लोकां जो सुनाणे खातर सनातन सुसमाचार था।REV	14	7	 तिने बड्डिया आवाज़ा च बोलया, “परमेशर ते डरो, कने तिसरी महिमा करो, कांभई तिसरे न्याय करने रा वगत आई पुज्जी रा; कने तिसरा भजन करो, तिने ने स्वर्ग कने धरती कने समुद्र कने पाणिये रे सत्रोत बणाये।”REV	14	8	 फेरी इसते बाद इक होर, दुजा, स्वर्गदूत येढ़ा बोलदा हुआ आया, “टिरी गया, सै बड़ा बेबीलोन टिरी गया, तिनें जे अपणे व्यभिचारा रे कोपा औली शराब सबीं जातियां जो पयाई री।”REV	14	9	 फेरी इनां ते बाद इक होर, तीज्जा स्वर्गदूत बड्डिया आवाज़ च येढ़ा बोलदा हुआ आया, “सै जे कोई तिस पशुये कने तिसरिया मूर्तिया री पूजा करो, कने अपणे मथे या अपणे हथा पर तिसरी छाप लओREV	14	10	 सै परमेशर रे प्रकोपा री निरी मदिरा, सै जे तिसरे गुस्से रे कटोरे च पाई दित्ती गई री, पींगा कने पवित्र स्वर्गदूतां रे सामणे कने मेम्ने रे सामणे आग्ग कने गन्धका रिया पीड़ा च पऊंगा।REV	14	11	 तिसरिया पीड़ा रा धुआं युगानयुग उठदा रेंहगा, कने सै जे तिसरे नांवां री छाप लवांये, तिनां जो रात दिन चैन नीं मिलणां।”REV	14	12	 पवित्र लोकां रा धीरज इस चा, सै जे परमेशर रे हुक्मा जो मन्नांये कने प्रभु यीशुये पर विश्वास करांये।REV	14	13	 फेरी मैं स्वर्गा च ते येड़ी आवाज़ सुणीं, “लिख : सै जे मृतक प्रभुये च मरांये, सै हुणां ते धन्य ये।” आत्मा बोलां, “हाँ, कांभई तिनां जो अपणिया मेहनता ते रमान मिलणां, कने तिनां रे काम्म तिनां सौगी हुणे।”REV	14	14	 मैं नज़रां कित्तियां, कने देखो, इक उज्जला बदल आ, कने तिस पर माणुये रे पुत्रा साई कोई बैठी रा, तिसरे सिरा पर सोने रा मुकट आ कने हथा च तेज़ डाटी ई।REV	14	15	 फेरी इक होर स्वर्गदूत मन्दरा च ते निकली ने तिसने, सै जे बदलां पर बैठी रा था, बड़िया आवाज़ा च हाक्क पाई ने बोलया, “अपणी डाटी लई ने लूणी लै, कांभई लूणने रा वक्ता आई गरा, इस खातर भई धरतिया री फसल पक्की गरी।”REV	14	16	 इस खातर सै जे बदलां पर बैठी रा था तिने धरतिया पर अपणी डाटी लाई, कने धरतिया जो लूणी लया।REV	14	17	 फेरी इक होर स्वर्गदूत तिस मन्दरा च ते निकलया सै जे स्वर्गा च आ, कने तिसले भी इक तेज़ डाटी थी।REV	14	18	 फेरी इक होर स्वर्गदूत तिसो जे अग्गी पर अधिकार था, वेदिया च ते निकलया, कने तिसले जे तेज़ डाटी थी तिसने उच्चिया आवाज़ा च बोलया, “अपणी तेज़ डाटी लई ने धरतिया रिया दाखलता रे गुच्छे कट्टी लै। कांभई तिसा री दाख पक्की गरी।”REV	14	19	 तां तिने स्वर्गदूते धरतिया पर अपणी डाटी लाई कने धरतिया रिया दाख लता रा फल कट्टी ने अपणे परमेशर रे प्रकोपा रे बड्डे रस कुण्डा च पाई तया;REV	14	20	 कने नगरा ते बाहर तिस रस कुण्डा च दाख पीह्ती, कने रस कुण्डा च ते इतना लहू निकलया भई घोडेयाँ री लगामा तका पुजया, कने सौ कोहा तका बगदा गया।REV	15	1	 फेरी मैं स्वर्गा च इक होर बड्डा कने नोखा नशाण देख्या, मतलब सात्त स्वर्गदूत तिनां ले जे सतों आखरी विपत्तियां थियां, कांभई तिना रे खत्म हुणे पर परमेशरा रे प्रकोपा रा अन्त हुणा।REV	15	2	 तां मैं अग्गी च मिली रे कच्चा साई इक समुद्र देखया; कने सै जे लोक तिस पशुये पर कने तिसरिया मूर्तिया पर कने तिसरे नांवां रे अंका पर जयवन्त हुये थे, तिनां जो तिस कच्चा रे समुद्रा रे नेड़े परमेशर रियां वीणां जो लई ने खड़ी रे देख्या।REV	15	3	 सै परमेशर रे दास मूसा रा गीत, कने मेम्ने रा गीत गाई-गाई ने बोलां थे, “हे सर्वशक्तिमान प्रभु परमेशर, तेरे काम्म महान कने नोखे ये; हे युगानयुगा रे राजा, तेरी चाल ठीक कने सच्ची ई।”REV	15	4	 “हे प्रभु, कुण तेरते नीं डरगा कने तेरे नांवां री महिमा नीं करगा? कांभई तेरे न्याय रे काम्म प्रगट हुई गरे।”REV	15	5	 इसते बाद मै देखया भई स्वर्गा च साक्षियां रे तम्बूये रा मन्दर खोलया गया;REV	15	6	 कने सै सतों स्वर्गदूत तिनां ले जे सतों विपतियां थिआं, मलमला रे शुध्द कने चमकदार कपड़े पैहनी ने कने छातिया पर सोने रियां पट्टियां बन्नी ने मन्दरा च ते निकले।REV	15	7	 तां तिनां चऊं प्राणियां च ते इकी तिनां सत्तां स्वर्गदूतां जो परमेशर, सै जे युगानयुग जीऊंदा आ, रे प्रकोपा ते भरी रे सोने रे सात्त कटोरे दीत्तेREV	15	8	 कने परमेशर री महिमा कने तिसरिया सामर्था रिया वजहा ते मन्दर धुयें ने भरी गया, कने तदुआं तका जे तिनां सत्तां स्वर्गदूतां रियां सत्तों विपत्तियां खत्म नीं हुईयां तदुआं तका कोई मन्दरा च नीं जाई सकया।REV	16	1	फेरी मै मन्दरा च किसी जो उच्चिया आवाजा च तिनां सत्तां स्वर्गदूतां ने येढ़ा बोलदे सुणेया, “जावा, परमेशरा रे प्रकोपा रे सतों कटोरेयां जो धरतिया पर लटी दवा।”REV	16	2	 इस खातर पैहले स्वर्गदूते जाई ने अपणा कटोरा धरतिया पर लटी तया। तां तिनां माणुआं रे तिनां पर जे पशुये री छाप थी कने सै जे तिसरिया मूर्तिया री पूजा करां थे, इकी किस्मां रा बुरा कने दुःख देणे औला फोड़ा निकलया।REV	16	3	 दुज्जे स्वर्गदूते जाई ने अपणा कटोरा समुद्रा पर लटी तया, कने सै मरीरेयां माणुआं रे लहुये साई बणी गया, कने समुद्रा रा हरेक जीव धारी मरी गया।REV	16	4	 तीज्जे स्वर्गदूते जाई ने अपणा कटोरा नदियाँ कने पाणिये रे स्रोतां पर लटी तया, कने सै लहू बणी गये।REV	16	5	 तां मैं पाणिये रे स्वर्गदूता जो येढ़ा बोलदे सुणेया, “हे पवित्र, सै जे हया कने सै जे था, तू न्यायी आ कने तैं ये न्याय कित्या।REV	16	6	 कांभई तिनें पवित्र लोकां कने भविष्यवक्तावां रा लहू बहाया था, कने तैं तिनां जो लहू पलाया; कांभई सै इस ई जोगे ये।”REV	16	7	 फेरी मैं वेदिया च ते येड़ी आवाज़ सुणी, “हाँ, हे सर्वशक्तिमान प्रभु परमेशर तेरे निर्णय ठीक कने सच्चे ये।”REV	16	8	चौथे स्वर्गदूते जाई ने अपणा कटोरा सुरजा पर लटी तया, कने तिसो माणुआं जो अग्गी ते झूलसाणे रा अधिकार दित्या।REV	16	9	 माणु मते सेका ते झूलसी गये, कने परमेशर रे नांवां री तिसो जे इनां विपत्तियां पर अधिकार आ, निन्दा कित्ती पर तिसरी महिमा करने खातर मन नी फिराया।REV	16	10	पंजवें स्वर्गदूते जाई ने अपणा कटोरा तिस पशुये रे सिंहासणा पर लटी तया, कने तिसरे राज्य पर नेहरा छाई गया। लोक पीड़ा रे मारे अपणी-अपणी जीभ चबाणे लगे,REV	16	11	 कने अपणियां पीड़ा कने फोड़ेयां रिया वजहा ते स्वर्गा रे परमेशर री निन्दा कित्ती; पर अपणेयां-अपणेयां कम्मां ते मन नी फिराया।REV	16	12	छेवें स्वर्गदूते जाई ने अपणा कटोरा महानदी फराता पर लटी तया, कने तिसरा पाणी सुक्की गया भई पूर्वा रे राजेयां खातर रस्ता तैयार हुई जाओ।REV	16	13	 फेरी मैं तिस अजगरा रे मुँहा ते, कने तिस पशुये रे मुँहा ते, कने तिस झुठे भविष्वक्ता रे मुँहा ते, तिनां अशुध्द आत्मावां जो मेनकेयां रे रूपा च निकलदे देखया।REV	16	14	 ये नशाण दसणे आऊलियां दुष्टात्मावां ई आं, सै जे सारे संसारा रे राजेयां ला निकली ने इस खातर जावांईयां भई तिनां जो सर्वशक्तिमान परमेशर रे तिस बड्डे दिनां रिया लड़ाईया खातर कट्ठा करो —REV	16	15	 “देख, मांह चोरा साई आई जाणा; धन्य सै आ सै जे जागदा रहवां, कने अपणे कपड़े री चौकसी करां भई नंगा नी फिरो, कने लोक तिसरा नंगापन नीं देखो।” —REV	16	16	 कने तिने तिनां जो तिसा जगहा कट्ठा कित्या तिसो जे इब्रानी च हर-मगिदोन बोलांये।REV	16	17	सतवें स्वर्गदूते जाई ने अपणा कटोरा हवा पर लटी तया, कने मन्दरा रे सिंहासणा च ते येड़ी आवाज़ आई, “हुई गया!”REV	16	18	 फेरी बिजलियाँ चमकियाँ, कने आवाज़ां कने गर्जनां हुईयाँ, कने इक येढ़ा बड्डा हिलण आया भई तदुआं ते जे माणुआं री उत्पति धरतिया पर हुई, तदुआं ते इतना बड्डा हिलण कदी मनी आया था।REV	16	19	 इसते तिस बड्डे नगरा रे तिन टुकड़े हुई गये, कने जाति-जाति रे नगर टिरी गये; कने बड़े बेबीलोना री याद परमेशर ले हुई भई सै अपणे गुस्से री जलजलाहटा री मदिरा तिसो पयाओ।REV	16	20	 कने हर इक टापु अपणिया जगा ते टली गया, कने पहाड़ा रा पता नीं लगया।REV	16	21	 आकाशा ते माणुआं परा मणा-मणा री बड्डी आण पई, कने इस खातर भई ये विपत्ति बोहत ई भारी थी, लोकें आणीं रिया विपत्तिया रिया वजहा ते परमेशर री निन्दा कित्ती।REV	17	1	 तिनां सत्तां स्वर्गदूतां ले सै जे सात्त कटोरे थे, तिनां च ते इकी आई ने मेरने येढ़ा बोलया, “इखा जो आओ मांह तिजो तिसा बडडिया वेश्या रा दण्ड दसणां, सै जे मते पाणिये पर बैठी री,REV	17	2	 तिसा ने सौगी धरतिया रे राजेयां व्यभिचार कित्या; कने धरतिया रे रैहणे औले तिसरे व्यभिचारा रिया शराबा ते मुतुआले हुई गरे थे।”REV	17	3	 तां सै मिंजो आत्मा च जंगला जो लई गया, कने मैं सात्त सिर कने दास्स सींग थे, इकी जनाना जो बैठी रे देखया।REV	17	4	 इसे जनाने बैंगनी कने लाल रंगा रे कपड़े पैहनी रे थे, कने सोने कने कीमती मणियाँ कने मोतीयाँ ने सजी री थी, कने तिसा रे हथा च इक सोने रा कटोरा था सै जे घृणित चीज़ां ने कने तिसारे व्यभिचारा रियां गन्दियां चीज़ां ने भरी रा था।REV	17	5	 तिसरे मथे पर ये नांव लिखी रा था, “भेत — बड्डा बेबीलोन धरतिया रियां वैश्यांवां कने घृणित चीज़ां री मौ।”REV	17	6	 मैं तिसा जनाना जो पवित्र लोकां रा लहू कने यीशुये रे गवाहां रा लहू पी ने मुतुआली हुई री देखी; तिसा देखी ने हऊं हैरान हुई गया।REV	17	7	 तां तिनें स्वर्गदूते मेरने बोलया, “तू कैं हैरान हुआ? हऊं तिसा जनानां कने तिस पशुये रा, तिस पर जे सै सवार आ कने तिसरे जे सात्त सिर कने दास्स सींग थे, तिजो भेत दस्सां आ।REV	17	8	 सै जे पशु तैं देखया, सै पैहले तां था पर हुण नींआ, कने अथाह कुण्डा ते निकली ने विनाशा च पऊणा; कने धरतिया रे रैहणे औलेयां तिनां रे नांव जे जगता रिया उत्पतिया रे वक्ता ते जीवना री कताबा च नीं लिखी रे थे, इस पशुये री ये दसा देखी ने भई पैहले था कने हुण नीं आ कने फेरी आई जाणां, हैरान हुणा।REV	17	9	 तिसा बुध्दिया खातर तिस च जे ज्ञान आ, ये ई वगत आ : सै सतों सिर सात्त पहाड़ ये तिनां पर जे सै जनाना बैठी री।REV	17	10	 सै सात्त राजा भी ये, पाँज तां हुई चूक्की रे, कने इक हुण, कने इक हुणा तका आईरा नीं आ, कने तजे सै आऊंगा तां किछ वक्ता तका तिसरा रैहणा भी जरूरी आ।REV	17	11	 सै जे पशु पैहले था, कने हुण नीं आ, सै अप्पु अठवां आ कने तिनां सत्तां च ते पैदा हुआ, कने तिस बनाशा च पऊणां।REV	17	12	 सै जे दस्स सींग तैं देखे सै दास्स राजा ये तिनें जे हुणां तका राज्य नीं पाया, पर तिस पशुये सौगी घड़िया भरा तका राजेयां साई अधिकार पाई लेणें।REV	17	13	 इनां सबीं इक मन हुणां, कने तिनां अपणी-अपणी सामर्था कने अधिकार तिस पशुये जो देणां।REV	17	14	 तिनां मेमने ने लड़ना, कने मेमने तिनां परा जय पाणी, कांभई सै प्रभुआं रा प्रभु कने राजेयां रा राजा आ, कने सै जे सद्दी रे ये कने चुणी रे ये कने विश्वासी ये सै तिसने सौगी ये; तिनां भी जय पाणी।”REV	17	15	 फेरी तिने मरने बोलया, “सै जे पाणी तैं देखे, तिनां पर जे वैश्या बैठी री, सै तां लोक कने भीड़ कने जातियां कने भाषां ई यां।REV	17	16	 सै जे दास्स सींग तैं देखे, तिनां कने पशुये तिसा वैश्या ते वैर रखणा, कने तिसा जो लाचार कने नंगिया करी देणा, कने तिसा रा माँस खाई लेणा, कने तिसा जो अग्गी च फुक्की देणां।REV	17	17	 कांभई परमेशर तिनां रे मना च येढ़ा पाणा भई तिनां तिसरे मना री इच्छा पूरी करनी, कने तदुआं तका जे परमेशरा रे वचन पूरे नीं हुई जाओ तदुआं तका इक मन हुई ने अपणा-अपणा राज्य पशुये जो दई दो।REV	17	18	 सै जनाना, तिसा जे तैं देखीरा, सै बड्डा नगर आ सै जे धरतिया रे राजेया पर राज करां।”REV	18	1	 इसते बाद मैं इकी स्वर्गदूता जो सवर्गा ते उतरदे देखया, तिसो जे बड्डा अधिकार मिली रा था; कने धरती तिसरे तेजा ते चमकी गई।REV	18	2	 तिने उच्चिया आवाज़ा च हाक पाई ने बोलया, “टिरी गया, बड्डा बेबीलोन टिरी गया! सै गन्दियां आत्मावां री रैहणे री जगहा, कने हरेक दुष्टात्मावां रा अड्डा, कने हरेक अशुध्द कने घृणित पंछियाँ रा अड्डा बणी गया।REV	18	3	 कांभई तिसरे व्यभिचारा रिया भयानक शराबा रिया वजहा ते सब जातियां टिरी गीयां, कने धरतिया रे राजेयां तिसने सौगी व्यभिचार कित्या, कने धरतिया रेयाँ वयोपारियें तिसरे सुख-बलासा रे जादा हुणे रिया वजहा ते धना औले हुईरे।”REV	18	4	 फेरी मैं स्वर्गा च ते इक होर आवाज़ सुणी, “हे मेरे लोको, तिस च ते निकली आवा भई तुहें तिसरे पापां रे भागी नीं हुआ, कने तिसरिया विपत्तियां च ते कोई तुहां परा नीं आई जाओ।REV	18	5	 कांभई तिसरेयां पापां रा ढेर स्वर्गा तका पुज्जी गरा, कने तिसरे अधर्म परमेशर जो याद आई रे।REV	18	6	 तेड़ा जे तिनें तुहां जो दित्ती रा तेड़ा ई तिसो देवा, कने तिसरे कम्मां रे मताबक तिसो दो गुणा बदला देवा; तिस कटोरे च ते तिने भरी तया था तियां ई तिस खातर दो गुणा भरी दवा।REV	18	7	 तितनी जे तिने अपणी बड़याई कित्ती कने सुख-बलास कित्या, तितनी ई तिसो पीड़ कने दु:ख देओ; कांभई सै अपणे मनां च बोलायें, ‘हऊं राणी बणी गरी, विधवा नीं; कने मांह दुःखा च कदी मनी पऊणा।’REV	18	8	 इस वजहा रे इक ई दिन तिसा परा विपत्तियां आई जाणियां, मतलब मौत, कने दुःख, कने अकाल; कने सै अग्गी च भस्म करी दित्ती जाणी, कांभई तिसा रा न्याय करने औला प्रभु परमेशर शक्तिया औला आ।  REV	18	9	 “धरतिया रे राजेयां तिनें जे तिसा सौगी व्यभिचार कने सुख-बलास कित्या, तजे तिसरे फुखणे रा धूँ देखगे, तां तिस खातर रोणा कने छातियां पीठणियां।REV	18	10	 तिसरिया पीड़ा रे डरा रे मारे तिनां बड़ीया दुरा ते खड़े हुई ने बोलना, ‘हे बड़े नगर, बेबीलोन! हे पक्के नगर, हाय! हाय! घड़िया भरा च तिजो दण्ड मिली गया।’REV	18	11	 “धरतिया रे वयोपारीयां तिस खातर रोणा कने पीठणां, कांभई हुण किसी तिनां रा माल मुल्ले नीं लेणां;REV	18	12	 मतलब सोना, चाँदी, रत्तन, मोती, कने मलमल, कने बैंगनी, रेशमी, लाला रंगा रे कपड़े, कने हर किस्मा री खुश्बुआ औली लकड़ी, कने हाथी दंदा रियां हर किस्मा रियां चीज़ां, कने किमती लकड़ी कने पीत्तल कने लोहा कने संगमरमरा रियां सबीं किस्मा रियां चीज़ांREV	18	13	 कने दाल-चीनी, मसाले, धूप, इत्र, लोबान, मदिरा, तेल, मैदा, कणक, गाय, बलद, भेड़, बकरियां, घोड़े, रथ, कने दास, कने माणुआं रे प्राण।REV	18	14	 हुण तेरे मना जो खरे लगणे औले फल तेरे ला ते जान्दे रहे, स्वादा औलियां कने भड़किलीयां चीज़ां तेरते दूर हुई रां ईयां, कने सै फेरी कदी मनी मिलणियां।REV	18	15	 इनां चीज़ां रे वयोपारियें सै जे इनां ते धनी हुई रे थे, तिसरिया पीड़ा रे डरा रे मारे दूर खड़ेयां हुणा, कने रोंदेयां कने पीठदेयां बोलणा,REV	18	16	 “हाय!हाय! ये बड्डा नगर सै जे मलमला, बैंगनी कने लाला रंगां रे कपड़े पैहनां था, कने सोने कने रत्तनां कने मोतियां ने सजी रा था;REV	18	17	 घड़िया भरा च ई तिसरा इतना भारी धन नष्ट हुई गया।’ हरेक माझी कने यात्री कने मल्लाह, कने तितने जे समुद्रा ते कमावांये सब दूर खड़ी रे,REV	18	18	 कने तिसरे फुखणे रा धूँ देखदे हुये रड़ाई ने बोलणां, ‘ कुण जेया नगर इस बड्डे नगरा साई आ?’REV	18	19	 कने अपणे-अपणे सिरां च धूल सट्टी ने, कने रोन्दे कने पीठदे हुये रड़ाई-रड़ाई ने बोलगे, ‘हाय! हाय! ये बड्डा नगर तिसरिया सम्पतिया ते जे समुद्रा रे सब जहाजा औले धनी हुई गये थे, घड़िआ भरा च उजड़ी गया।’REV	18	20	 हे स्वर्ग, हे पवित्र लोगो, कने प्ररितो, कने भविष्यवक्ताओ, तिस पर आनन्द करा, कांभई परमेश्वरे न्याय करी ने तिसते तुहां रा बदला लई रा!”REV	18	21	 इकी ताकता औले स्वर्गदूते घराटा रा बाटा साई इक पत्थर चकेया, कने येढ़ा बोली ने समुद्रा च सट्टी तया, “बड्डा नगर बेबीलोन इतने ई बड़े बला ने रूडाया जाणां; कने फेरी कदी तिसरा पता नीं लगणा।REV	18	22	 वीणां बजाणे औलेयां, कने गाणे औलेयां, कने बांसरी बजाणे औलेयां, कने तुरही बजाणे औलेयां री आवाज़ फेरी कदी तेरे च नीं सुणनी; कने किसी किस्मा रा कोई कारीगर भी तुझ च नीं मिलणां; कने घराटां रे चलणे री आवाज़ फेरी कदी तुझ च नीं सुणनीं;REV	18	23	 कने दीऊये री लोये फेरी कदी तुझ च नीं चमकणीं, कने दुल्हे कने दूल्हना री आवाज़ फेरी कदी तुझ च नीं सुणनीं; कांभई तेरे वयोपारी धरतिया रे प्रधान थे, कने तेरे टोह्णेयां ते सब जातियां भरमाईयां गई रियां थियां।REV	18	24	 भविष्यवक्तावां कने पवित्र लोकां, कने धरतिया पर सब घात कित्ती रेयां रा लहू तिस च मिलया।”REV	19	1	 इसते बाद मैं स्वर्गा च मन्नो मत्तिया भीड़ा जो उच्चिया आवाजा च येढ़ा बोलदे सुणया, “हाल्लिलुय्याह! उध्दार कने महिमा कने सामर्थ सिर्फ अहांरे परमेशरा री हई।REV	19	2	 कांभई तिसरे निर्णय सच्चे कने ठीक ये। तिने तिसा बड्डिया वेश्या रा, सै जे अपणे व्यभिचारा ते धरतिया जो भ्रष्ट करां थी, न्याय कित्या कने अपणे दासां रे खुना रा बदला लई लया।”REV	19	3	 फेरी दुज्जी बार तिनें बोलया, “हाल्लिलुय्याह! तिनांरे फुखणे रा धूँ युगानयुग उठदा रैहणा।REV	19	4	 तां चौबी प्राचीनें कने चऊं प्राणियें थल्ले पई ने परमेशर जो दण्डवत कित्या, सै जे सिंहासना पर बैठी रा था, कने बोलया, “आमीन! हाल्लिलुय्याह!”REV	19	5	 तां सिंहासना च ते इक आवाज़ आई, “हे आहांरे परमेशर ते सब डरने औलेयो दासो। क्या छोटे, क्या बड्डे; तुहें सब तिसरी स्तुति करा।”REV	19	6	 फेरी मैं मत्तिया भीड़ा साई कने मते पाणिये रे बगणे री आवाज़, कने गर्जना साई बड़ी आवाज़ सुणी : “हाल्लिलुय्याह!  कांभई प्रभु आहांरा परमेशर सर्वशक्तिमान राज्य करया रां।REV	19	7	 आवा, अहें आनन्दित कने मगन हुईये, कने तिसरी स्तुति करिये, कांभई मेम्ने रा ब्याह आई गरा, कने तिसरिये दुल्हने अप्पु जो तैयार करी लरा।REV	19	8	 तिसो शुध्द कने चमकदार बरीक मलमला जो पैहनणे रा अधिकार दित्या गईरा” — कांभई तिस बरीक मलमला रा मतलब पवित्र लोकां रे धर्मा रे काम्म ये।REV	19	9	 तां स्वर्गदूते मेरने बोलया, “येढ़ा लिख, भई धन्य ये सै, सै जे मेम्ने रे ब्याह रिया धामा च सद्दे गईरे।” फेरी तिने मेरने बोलया,  “ये वचन परमेशर रे सच्चे वचन ये।”REV	19	10	 तां हऊं तिसो दण्डवत करने खातर तिसरे पैरां पर पई गया। तिनें मेरने बोलया, “देख, येढ़ा मत्त करदा, हऊं तेरा कने तेरे भाईयां रा दास आ सै जे यीशुये री गवाई देणे पर पक्के। परमेशर जो ई दण्डवत कर; कांभई यीशुये री गवाई ई भविष्यवाणिया री आत्मा ई।REV	19	11	 फेरी मैं स्वर्गा जो खूल्ली रा देखया, कने देखया भई इक चिट्टा घोड़ा आ; कने तिस पर इक सवार आ, सै जे विस्वासा जोगा कने सच्च कहलावां; कने सै धर्मा सौगी न्याय कने युध्द करां।REV	19	12	 तिसरियां अग्गी रियां लपटां ई यां, कने तिसरे सिरा पर मते राज मुकुट ये। तिस पर इक नांव लिखी रा, तिसो जे तिसो छड्डी ने होर कोई नीं जाणदा।REV	19	13	 तिनें लहू छिड़की रा कपड़ा पैहनी रा, कने तिसरा नांव परमेशर रा वचन आ।REV	19	14	 स्वर्गा री सेना चिट्टेयां घोड़ेयां पर सवार कने चिट्टे कने शुध्द मलमल पैहनी ने तिसरे पीछे-पीछे ये।REV	19	15	 जाति-जातियां जो मारने खातर तिसरे मुँहा ते इक चोखी तलवार निकलां ई। तिस लोहे रा राजदण्ड लई ने तिनां पर राज्य करना, कने सर्वशक्तिमान परमेशर रे भयानक गुस्से री जलजलाहटा री मदिरा रे कुण्डा च दाख पीह्णी।REV	19	16	 तिसरे कपड़े कने जँगा पर येढ़ा नांव लिखी रा : “राजावां रा राजा कने प्रभुआं रा प्रभु।”REV	19	17	 फेरी मैं इकी स्वर्गदूता जो सुरजा पर खड़ी रे देखया। तिने बड़िया आवाज़ च हाक्क पाई ने उड़ने औलेयां सबीं पंछियां ने बोलया, “आवा, परमेशर रियां बड्डिया धामा खातर कट्ठे हुई जावा,REV	19	18	 तिसते जे तुहें राजेयां रा माँस, कने सरदारां रा माँस, कने ताकता औले आदमियाँ रा माँस, कने घोड़ेयां रा माँस, कने तिनां रे सवारां रा माँस, क्या स्वतन्त्र क्या दास, क्या छोटे क्या बड़े, सबीं लोकां रा माँस खाओ।”REV	19	19	 फेरी मैं तिस प्रभुये, कने धरतिया रे राजेयां कने तिनां रिया सेना जो तिस घोड़े रे सवारा कने तिसरिया सेना ने लड़ने खातर कट्ठे हुई रे देखया।REV	19	20	 सै पशु, कने तिसने सौगी सै झुठा भविष्यवक्ता पकड़ोई गया तिनें जे तिसरे सामणे येड़े नशाण दस्से थे तिनां ते जे तिने तिनां जो भरमाया तिनां पर जे पशुये री छाप थी कने सै जे तिसरियां मुर्तियां री पुजा करां थे। ये दोनों जीऊंदे ई तिसा अग्गी रिया झीला च, सै जे गन्धका ने जलां ई, सट्टी ते गये।REV	19	21	 बाकी लोक तिस घोड़े रे सवारा रिया तलवारा ते, सै जे तिसरे मुंहा ते निकली थी, मारी ते गये; कने सब पंछी तिनांरे माँसा ते रज्जी गये।REV	20	1	 फेरी मैं इकी स्वर्गदूता जो स्वर्गा ते उतरदे देखया, तिसरे हथा च जे अथाह कुण्डा रियां चाबियां थियां कने इक बड्डी जंजीर थी।REV	20	2	 तिने तिस अजगरा, मतलब पुराणे सपा जो, सै जे इबलीस कने शैतान आ, पकड़ी ने हज़ारा सालां खातर बन्नी तया,REV	20	3	 कने तिसो अथाह कुण्डा च सटी ने बन्द करी तया जाति-जाति रे लोकां जो फेरी नीं भरमाओ। इसने बाद जरुरी आ भई तिसो थोड़िया देरा खातर फेरी खोलया जाओ।REV	20	4	 फेरी मैं सिहासण देखे, कने तिनां पर लोक बैठी गये, कने तिनां जो न्याय करने रा अधिकार दित्या गया। मैं तिनां रियां आत्मावां जो भी देखया, तिनां रे जे सिर यीशुये री गवाही देणे कने परमेशर रे  वचनां रिया वजहा ते कटे गईरे थे, कने तिनें जे ना तिस पशुये री, कने ना तिसरिया मुर्तिया री पुजा कित्ती थी, कने ना तिसरी छाप अपणे मथे कने हथा पर लई थी। तिनां जीऊंदे हुई ने मसीह ने सौगी हज़ार सालां तका राज्य करदे रेहणा।REV	20	5	 तदुआं तका जे ये हज़ार साल पूरे नीं हुये तदुआं तका बाकी मरीरे नीं जी उठे। ये तां पैहला पुर्नुत्थान आ।REV	20	6	 धन्य कने पवित्र सै आ सै जे इस पैहले पुर्न उत्थाना रा भागी आ। येड़ेआं पर दुज्जीया मौता रा किछ भी अधिकार नीं आ, पर तिनां परमेशर कने मसीह रे याजक हुणा कने तिसने सौगी हज़ार सालां तका राज्य करना।REV	20	7	 तजे हज़ार साल पूरे हुई जाणे तां शैतान जेला ते छड्डी दित्या जाणा।REV	20	8	 तिस तिनां जातियां जो सै जे धरतिया रे चऊं पासेयां हुणियां, मतलब गोग कने मगोगा जो तिनां री गिणती जे समुद्रा रे रेता साई हुणीं, भरमाई ने लड़ाईया खातर कट्ठा करने जो निकलणा।REV	20	9	 तिनां सारिया धरतिया पर फैली ने पवित्र लोकां रिया छावनिया कने प्यारे नगरा जो घेरी लणा; कने अग्गी स्वर्गा ते उतरी ने तिनां जो भस्म करना।REV	20	10	 तिनां रा भरमाण औला शैतान अग्गी कने गन्धका रिया झीला च, तिस च जे सै पशु कने झुठा भविष्यवक्ता भी हुणा, सटी दित्या जाणा; कने तिनां रात दिन युगानयुग पीड़ा च तड़फदेयां रैहणां।REV	20	11	 फेरी मैं इक बड्डा चीट्टा सिंहासण कने तिसो, सै जे तिस पर बैठी रा था, देखया; तिसरे सामणे ते धरती कने आकाश नट्ठी गये, कने तिनां जो जगहा नीं मिली।REV	20	12	 फेरी मैं छोटेयां बड्डेयां सबीं मरी रेयां जो सिंहासणा रे सामणे खड़ी रे देखया, कने कताबां खोलियां गईयां; कने फेरी इक होर कताब खोली गई, मतलब जीवना री कताब; कने तेड़ा जे तिनां कताबां च लिखी रा था, तेड़ा ई तिनांरे कम्मां रे मताबक मरी रेयां रा न्याय कित्या जाणा।REV	20	13	 समुद्रे तिनां मरी रेयां जो सै जे तिस च थे दई तया; कने तिनां च ते हरेक रे कम्मां रे मताबक तिनां रा न्याय कित्या गया।REV	20	14	 मौत कने अधोलोक अग्गी रिया झीला च सटे गये। ये अग्गी री झील दुज्जी मौत ई;REV	20	15	 कने तिस किसी रा नांव जे जीवना रिया कताबा च लिखी रा नीं मिलया, सै अग्गी रिया झीला च सटी तया गया।REV	21	1	 फेरी मैं इक नंवें आकाशा कने नंविंया धरतिया जो देखया, कांभई पैहलका आसमान कने पैहलकी धरती चली गई थी, कने समुद्र भी नीं रह्या।REV	21	2	 फेरी मैं पवित्र नगर नंवें यरुशलेमा जो स्वर्गा ते परमेशरा ला उतरदे देखया। सै तिसा दुल्हना साई थी सै जे अपणे खसमा खातर सज्जी री हो।REV	21	3	 फेरी मैं सिंहासणा च ते किसी जो उच्चिया आवाज़ा च येढ़ा बोलदे सुणेया, “देख, परमेशरा रा डेरा माणुआं रे बीच आ। तिस तिनां सौगी रैहणा, कने सै तिसरे लोक बोले जाणे, कने परमेशरा अप्पु तिनां सौगी रैहणा कने तिस तिनां रे परमेशर हुणां।REV	21	4	 तिस तिनांरियां आक्खीं ते सारे आंसु पुंजी देणे; कने इसते बाद मौत नीं रैहणी, कने ना दुःख, ना वलाप, ना पीड़ रैहणी; पैहलकियां गल्लां चली जाणियां।”REV	21	5	 सै जे सिंहासणा पर बैठी रा था, तिने बोलया, “देख, मांह सब किछ नंवां करी देणा।” फेरी तिने बोलया, “लिखी ले, कांभई ये वचन विस्वासा जोगे कने सच्चे ये।”REV	21	6	 फेरी तिने मेरने बोलया, “ये गल्लां पूरीयां हुई गरीयां। हऊं अल्फा कने ओमेगा आ, आदि कने अन्त आ। मांह तह्याये जो जीवना रे जला रे यां सोते यां च ते पयाणा।REV	21	7	 सै जे जय पाओ तिस ई इनां चीज़ा रे बारस बणना, कने हऊं तिसरा परमेशर हुणां कने तिस मेरे पुत्र हुणां।REV	21	8	 पर डरपोकां, कने अविश्वासियां, कने घिनौनेयां, कने हत्यारेयां, कने व्यभिचारियां, कने टोहनेयां, कने मूर्ती पूजकां, कने सबीं झुठेयां रा हिस्सा तिसा झीला च मिलणा सै जे अग्गी कने गन्धका ते भखदी रहवां ई : ये दुज्जी मौत ई।”REV	21	9	 फेरी तिनां सत्तां स्वर्गदूतां ले जे सात्त आखरी विपत्तियां ते भरि रे सात्त कटोरे थे, तिनां च ते इक मेरे ला आया, कने मेरे सौगी गल्लां करी ने बोलया, “इखा जो आओ, मांह तिजो दुल्हन मतलब मेमने री जनाना दसणी।”REV	21	10	 तां सै मिंजो आत्मा च इकी बड्डे कने उच्चे पहाड़ा परा लई गया, कने पवित्र नगर यरुशलेमा जो स्वर्गा च ते परमेशरा ला ते उतरदे दस्सया।REV	21	11	 परमेशर री महिमा तिनां च थी, कने तिसरी जोती बोहती किमती पत्थर, मतलब बिलौरा कने यशबा साई साफ थी।REV	21	12	 तिसरी शहरपनाह बड़ी उच्ची थी, कने तिसरे बारा फाटक कने फाटकां पर बारा स्वर्गदूत थे; कने तिनां फाटकां पर इस्राएला रे बाहरां गोत्रां रे नांव लिखी रे थे।REV	21	13	 पूर्वा खा तिन्न फाटक, उत्तरा खा तिन्न फाटक, दखणा खा तिन्न फाटक, कने पश्चमा खा तिन्न फाटक थे।REV	21	14	 नगरा री शहरपनाह रियां बारा नींऊंआं थियां, कने तिनां पर मेम्ने रे बाहरां प्रेरितां रे बारा नांव लिखी रे थे।REV	21	15	 सै जे मेरे सौगी गल्लां करां था तिसले नगर कने तसरे फाटकां कने तिसरिया शहरपनाह जो नापणे खातर इक सोने रा गज था।REV	21	16	 सै नगर वर्गाकार बस्सी रा था कने तिसरी लंबाई, चौड़ाईया रे बराबर थी; कने तिनें तिस गजा ने नगरा जो नापेया, तां साडे सात्त सौ कोहा रा निकलेया : तिसरी लंबाई कने चौड़ाई तिसरिया उच्चांईया बराबर थी।REV	21	17	 तिने तिसरिया शहर पनाह जो माणुआं रे मतलब स्वर्गदूतां रे नापा ते नापेया, तां इक सौ चतुआली हाथ निकली।REV	21	18	 तिसरी शहरपनाह यशबा री बणी री थी, कने नगर येड़े शुध्द सोने रा था सै जे साफ कच्चा साई हो।REV	21	19	 तिस नगरा री नीऊंआं हर किस्मा रे कीमती पत्थरा ते सुआरी रियां थीयां; पैहली नीऊं यशबा री, दुज्जी नील मणीयां री, तीज्जी लालड़िया री, चौथी मरकता री,REV	21	20	 पँजवीं गोमेदा री, छेवीं माणिक्य री, सतवीं पीतमणीया री, अठवीं पेरोज, नौवीं पुखराजा री, दसवीं लहसनीये री, ग्यारवीं धुम्रकान्ता री, कने बाहरवीं याकूता री थी।REV	21	21	 बारहा फाटक बाहरां मोतियां रे थे; इक-इक फाटक इक-इक मोतिये रा बणी रा था। नगरा री सड़क साफ कच्चा साई शुध्द सोने री थी।REV	21	22	 मैं तिस च कोई मन्दर नीं देखया, कांभई सर्वशक्तिमान प्रभु परमेशर कने मेम्ना तिसरा मन्दर आ।REV	21	23	 तिस नगरा च सुरज कने चन्द्रमे रे उजियाले री जरुरत नीं, कांभई परमेशर रे तेज़ा ते तिस च उजयाला होया रां, कने मेम्ना तिसरा दीपक आ,REV	21	24	 जाति-जाति रे लोकें तिस रिया जयोतियाँ च चलना-फिरना, कने धरतिया रे राजेयां अपणे-अपणे तेज़ा रा समान तिस च ल्युणा।REV	21	25	तिसरे फाटक दिना जो कदी बन्द नीं हुणे, कने रात तेथी नीं हुणी।REV	21	26	 लोकां जाति-जाति रे तेज़ कने वैभवा रा समान तिस च ल्युणा।REV	21	27	 पर तिस च कोई अपवित्र चीज़, या घृणित काम्म करने औला या झुठा रा गड़ने औले किसी रीतिया च प्रवेश नीं करना, पर सिर्फ सै लोक तिनां रे नांव जे मेम्ने रे जीवना रिया कताबा च लिखी रे।REV	22	1	 फेरी तिने मिंजो बिलौरा साई झलकदी हुई, जीवना रे पाणिये री नदी दस्सी, सै जे परमेशर कने मेम्ने रे सिंहासणा ते निकली नेREV	22	2	 तिस नगरा रिया सड़कां रे बीचा चीयें बगां थी। नदिया रे इस कनारे कने दुज्जे कनारे पर जीवना रा डाल था; तिस च बारहां किस्मा रे फल लगां थे, कने सै हर महीने फलां था; कने तिस डाला रे पत्तेयां ते जातियां-जातियां रे लोक ठीक हुआं थे।REV	22	3	 फेरी श्राप नीं हुणा, कने परमेशर कने मेम्ने रा सिंहासन तिस नगरा च हुणा कने तिसरेयां दासां तिसरी सेवा करनी।REV	22	4	 तिनां तिसरा मुँह देखया करना, कने तिसरा नांव तिनांरे मथेयां पर लिखी रा हुणां।REV	22	5	 फेरी रात नीं हुणी, कने दीपका कने सुरजा रे उजियाले री जरुरत नीं हुणी, कांभई प्रभु परमेशरा तिनां जो उजियाला देणा, कने तिनां युगायुग राज्य करना।REV	22	6	 फेरी तिनें मेरने बोलया, “ये गल्लां विस्वासा जोगियां कने सच ई आं। प्रभुये, सै जे भविष्यवक्तावां रिया आत्मावां रा परमेशर आ, अपणे स्वर्गदूतां जो इस खातर भेजया भई अपणेयां दासां जो सै गल्लां, तिनारा जे छोड़े पूरा हुणा जरुरी आ, दस्सो।”REV	22	7	 “देख, हऊं छोड़े औणे औला आ! धन्य आ सै, से जे इसा कताबा रियां भविष्यवाणियां रियां गल्लां मन्नां।”REV	22	8	 हऊं सै ई यूहन्ना, सै जे इना गल्लां सुणां कने देखां था। तजे मैं सुणया कने देखया, तां सै जे स्वर्गदूत मिंजो ये गल्लां दस्सा था, हऊं तिसरे पैरां पर मथा टेकणे खातर पई गया।REV	22	9	 पर तिने मेरने बोलया, “देख, येढ़ा मत करदा; कांभई हऊं तेरा, कने तेरे भाई भविष्यवक्तावां, कने इसा कताबा रियां गल्लां रे मणने औलेयां रा साथी दास आ। परमेशरा ले ई मथा टेक।”REV	22	10	 फेरी तिने मेरने बोलया, “इसा कताबा री भविष्यवाणिया रियां गल्लां जो बन्द नीं कर; कांभई वगत नेड़े आ।REV	22	11	 सै जे अन्याय करां, सै अन्याय ई करदा रओ; सै जे गन्दा आ, सै गन्दा ई बणी रा रओ; सै जे धर्मी आ, सै धर्मी ई बणी रा रओ; कने सै जे पवित्र आ, सै पवित्र ई बणी रा रओ।”REV	22	12	 “देख, हऊं छोड़े ई औणे औला; कने हरेक रे कम्मा रे मताबक बदला देणे खातर प्रतिफल मेरले आ।REV	22	13	 हऊं अल्फा कने ओमेगा, पैहला कने आखरी, आदि कने अन्त आ।REV	22	14	 “धन्य ये से, सै जे अपणे कपड़े धोई लवांये, कांभई तिनां जो जीवना रे डाला ले औणे रा अधिकार मिलणा, कने तिनां फाटका चीयें हुई ने नगरा च औणा।REV	22	15	 पर कुत्ते, कने टोहने, कने व्यभिचारी, कने हत्यारे, कने मूर्त्ति पूजक, कने हरेक झूठा रे चाहणे औले कने गढ़णे औले बाहर रैहणा।REV	22	16	 “मैं यीशुये अपणे स्वर्गदूता जो इस खातर भेजेया भई तुहां ले कलीसियावां रे बारे च इनां गल्लां री गवाई देओ। हऊं दाऊदा रा मूल कने वंश, कने भोरा रा चमकदा हुआ तारा आ।”REV	22	17	 आत्मा कने दुल्हन दोनो बोलां ईयां, “आओ!” कने सुणने औले भी बोलो, “आओ!” सै जे तह्याया हो, कने सै जे चाह्ओ सै जीवना रा पाणी मुफ्त लओ।REV	22	18	 हऊं हरेका जो, सै जे इसा कताबा रिया भविष्यवाणीयां रियां गल्लां जो सुणां, गवाई देवां : जे कोई माणु इनां गल्लां च किछ बधाओ तां परमेशर तिनां विपत्तियां जो, सै जे इसा कताबा च लिखी रियां, तिस पर बधांगा।REV	22	19	 जे कोई इसा भविष्यवाणिया रियां गल्लां च ते किछ कड्डी दो, तां परमेशरा तिस जीवना रे डाला कने तिस पवित्र नगरा च ते, तिसरा वर्णन जे इसा कताबा च आ, तिसरा हिस्सा कडी देणा।REV	22	20	 सै जे इनां गल्लां री गवाई देवां सै येढ़ा बोलां, “हाँ, हऊं छोड़े औणे औला आ।” आमीन। हे प्रभु यीशु आओ!REV	22	21	 प्रभु यीशुये रा अनुग्रह पवित्र लोकां सौगी रहो। आमीन।